རྔ་བཆོས་གྲགས་ཀྱིས་བསྒྱུར།
བོད་གཞུང་ཤེས་རིག་ལས་ཁུངས་ནས་པར་སྐྲུན་ཞུས།

f
༄༅།། ར་བཱིན་དྲ་ནཱ་ཐ་ཐེ་གོར་ནི། ཕྱི་ལོ་༡༨༦༡ ལོར་རྒྱ་གར་
གྱི་གྲོང་ཁྱེར་ཀ་ལི་ཀཱ་ཏ་རུ་འཁྲུངས། དགུང་ལོ་བཅུ་གཅིག་ནས་ཚིགས་
སུ་བཅད་པའི་སྙན་ངག་སོགས་འབྲི་འགོ་བཙུགས། ཆུང་དུས་སློབ་ཆུང་
ཞིག་ཏུ་ཕེབས་ནའང༌། དེ་རྗེས་ཕེབས་འདོད་མ་བྱུང་བར་བརྟེན་ཁྱིམ་དུ་
བཤེས་གཉེན་བསྟེན་ཏེ་ལེགས་སྦྱར་དང་དབྱིན་ཡིག་སོགས་ལ་རིམ་བཞིན་
སྦྱངས། དགུང་གྲངས་ཉེར་གཉིས་ལ་གཉེན་སྒྲིག་གནང་ཞིང་དེ་རྗེས་
དབྱིན་ཡུལ་གྱི་རྒྱལ་ས་ལོན་དྲོན་དུ་མཐོ་སློབ་ཀྱི་སློབ་ཚན་སྐོར་ཞིག་སྦྱང་
དུ་ཕེབས། ལོ་གཉིས་ཀྱི་རྗེས་སུ་རྒྱ་གར་དུ་ཕེབས་ནས་བྷང་ག་ལའི་སྐད་
ཡིག་ནང་དུ་རྩོམ་ཡིག་སྣ་ཚོགས་སྤེལ་རྒྱུའི་འགོ་བཙུགས་ཤིང་མི་རིང་
བར་མཚན་སྙན་གྱི་གྲགས་པ་ཤར་ཕྱོགས་བྷང་ག་ལའི་ཡུལ་དུ་ཁྱབ།
ལོ་ཤས་རྗེས་སུ་བྷང་ག་ལའི་ནང་དུ་སློབ་ཆུང་ཞིག་བཙུགས་ཏེ་ཁོང་རང་
ཉིད་ཀྱིས་དགེ་རྒན་གྱི་ཕྱག་ལས་གནང་བ་དང་ཆབས་ཅིག་བློས་ཐུབ་ཀྱི་
གྲོགས་པོ་སྐོར་ཞིག་ལ་གླ་མེད་དུ་སློབ་ཁྲིད་དང་། གཞན་འཛིན་སྐྱོང་སོགས་
དང་འབྲེལ་བའི་ལས་དོན་ཐད་ལ་འབོད་སྐུལ་བྱས་ཏེ། ཉམ་ཐག་སློབ་ཕྲུག་
ary
མང་པོ་ལ་སློབ་སྦྱོང་གི་གོ་སྐབས་སྩལ། ༡༩༡༣ ལོར་ནོར་ཝེལ་རྩོམ་རིག་
གི་བྱ་དགའ་ཐོབ། ལོ་དེའི་ཡས་མས་ཤིག་ནས་ཁོང་གི་བརྩམས་ཆོས་རྣམས་
སྐད་ཡིག་སྣ་ཚོགས་ཀྱི་ནང་དུ་བསྒྱུར་རྒྱུའི་འགོ་ཚུགས། བརྒྱུད་རིམ་དེ་
དག་གི་ཁྲོད་ནས་ཁོང་གི་མཚན་སྙན་འཛམ་གླིང་ཧྲིལ་པོར་ཁྱབ། དགུང་
གྲངས་བརྒྱད་ཅུ་པ་སྟེ། ༡༩༤༡ ལོར་འཁྲུངས་ཡུལ་དུ་སྐུ་གཤེགས།
ཁོང་ནི་སྙན་ངག་པ་ཙམ་ཞིག་ཏུ་མ་ཟད། རོལ་དབྱངས་དང་རི་མོ་སོགས་
སྒྱུ་རྩལ་སྣ་ཚོགས་དང༌། གྲུབ་མཐའ་འདྲ་མིན་གྱི་ཕྱོགས་ལ་མཁྱེན་རྒྱ་
ཤིན་ཏུ་ཡངས་ཤིང་། དུས་རབས་ཉི་ཤུ་པའི་ནང་གི་རྒྱ་གར་གྱི་རིག་གཞུང་
གི་མེས་པོ་ལྟ་བུ་ཞིག་ཡིན།།

༄༅།། པད་དཀར་ལྡུམ་རའི་ནང་གི་ལྷ་ཡི་ཕོ་ཉ།
སྟོད་ཆ།
ར་བཱིན་དྲ་ནཱ་ཐ་ཐེ་གོར་གྱིས་བརྩམས།
རྔ་བ་ཆོས་གྲགས་ཀྱིས་བསྒྱུར།

གྷོར།
ར་ན་དྲ་ནཱ་ཐ་ཐེ་གོར་གྱིས་བརྩམས།
རྔ་བ་ཆོས་གྲགས་ཀྱིས་བོད་ཡིག་ཏུ་བསྒྱུར།
ཕྱི་ལོ་༢༠༠༤ ཕྱི་ཟླ་༡༢ ནང་པར་ཐེངས་དང་པོ་དཔར།
༣༠༠༠གྲངས་དཔར་
དཔར་ཡུལ། ལྡི་ལི།
པར་སྐྲུན་བདག་དབང་། (པྱེརྔ་བ་ཆོས་གྲགས།
རྒྱལ་སྤྱིའི་ཚད་ལྡན་དེབ་རྟགས། ISBN 81-902269-0-8
GORA
BYRABINDRANATH TAGORE
TranslatedfromBengalibyW.W. Pearson
TranslatedfromEnglishbyNgawaChoedak
Copyright©2004byNgawaChoedak
PrintedatArchana,NewDelhi.
Tel.:011-24311992,24322834
ISBN 81-902269-0-8
Acknowledgement:་
FinancialsupportfromSOIR-IM(SwedishOrganization
Individuell
Människohjälp ForIndividualRelief))hasmadethispublicationpossible.

Cable : SHERIG
བོད་གཞུང་གིས་རིག་ལས་ཁྲུངས་Phones:01892-222572
01892-222721
Fax :01892-223481
DEPARTMENTOFEDUCATION e-mail : education@gov.tibet.net
Web :www.tcewf.orgCENTRALTIBETANADMINISTRATION
ཀང་དཀའ་ཉན་སྤ་ས་སོགས་ལས་ས OFHISHOLINESSTHEDALAILAMA
GANGCHENKYISHONG
DHARAMSHALA-176215
DISST.KANGRA,H.P.
RefNo......... INDIA
པར་སྐྲུན་གླེང་བརྗོད།
༄༅།། འཛམ་གླིང་ནང་མཚན་སྙན་ཡོངས་སུ་གྲགས་པའི་རྒྱ་གར་གྱི་མཁས་དབང་ར་བཱིན་
དྲ་ནཱ་ཐ་ཐེ་གོར་མཆོག་གིས་མཛད་པའིབཅོས་སྒྲུང་རིང་ཤོས་གྷོར་ཞེས་བྱ་བ་འདི་ཉིད། སྐུཞབས་
རྔ་བ་ཆོས་གྲགས་ལགས་ཀྱིས་དང་བ་ཆེན་པོས་བོད་སྐད་དུ་ཕབ་བསྒྱུར་གནང་བ་ལྟར། ད་ལམ་
པར་སྐྲུན་ཐུབ་པར་དགའ་བ་ཆེ།
ལྗགས་རྩོམ་འདིའིབསྟན་དོན་རྣམས་བོད་ཀྱི་ད་ལྟའི་གནས་སྟངས་དང་འདྲ་ཙམ་ཡོད་
པར་མ་ཟད། ལྷག་པར་བཅོས་སྒྲུང་འདིའི་དགོངས་པའམ་སྲོག་ལྟ་བུའི་སྙིང་དོན་དེ། རང་
ཅག་བོད་མིའི་མགོན་དཔུང་སྤྱི་ནོར་༸ གོང་ས་༸སྐྱབས་མགོན་ཆེན་པོ་མཆོག་གི་བཀའ་སློབ་ལམ་
སྟོན་གྱི་མཐུན་ཕྱོགས་སུ་འབབ་ཅིང་གཞོལ་བ་ཞིག་ཏུ་སྣང་ལ། དེ་འདྲའི་དགོངས་པ་མཚོན་
བྱེད་ཀྱི་ཐབས་སམ་སྒྱུ་རྩལ་ཡང་ཆེས་ཁྱད་དུ་འཕགས་པའི་ཆ་ནས། བསྒྱུར་རྩོམ་འདི་བོད་ཀྱི་
དེང་རབས་རྩོམ་རིག་གི་ཁ་ཕྱོགས་ལེགས་ལམ་དུ་དཀྲི་བའི་རྐྱེན་དུའང་འགྱུར་རེ་ཆེ་བས། བོད་
འགྱུར་བྱེད་པོའི་ལེགས་བྱས་ཀྱི་སྐལ་བ་མི་ཕྲ་བར་སེམས།
བཅོས་སྐྲང་འདི་མཛད་མཁན་མཁས་དབང་དེ་ཉིད་ཀྱིས་དབུས་སྐྱེ་འགྲོ་ཀུན་ལབཀའ་
དྲིན་ཆེ་བའི་འཕགས་ཡུལ་གྱི་སྐྱེས་ཆེན་དམ་པ་རྣམས་ལ་རྗེས་དྲན་གུས་འདུད་དང་། བོད་ཀྱི་སྣོད་
བཅུད་རིག་གཞུང་དང་བཅས་པ་ཆགས་འཇིག་གི་མཚམས་སུ་སླེབས་སྐབས་འདིར། སྐུ་ཞབས་
རྔ་བ་ཆོས་གྲགས་ལགས་ནས་སྔོན་བྱོན་བོད་ཀྱི་ལོ་ཙཱ་བ་དྲིན་ཆེན་རྣམས་ཀྱི་སྲོལ་ལྟར། ཁེ་གཉེར་
གྲགས་འདོད་སྤངས་ཏེ་དེབ་འདི་བརྩོན་པ་ཆེན་པོས་བོད་སྐད་དུ་ཕབ་བསྒྱུར་གནང་བར་ཐུགས་རྗེ་ཆེ་
ཞུ། བོད་གཞུང་ཤེས་རིག་ལས་ཁུངས་ནས། ཕྱི་ལོ་༢༠༠༤ ཟླ་༡༢ ཚེས་༡༥ ལ།། །།

སྒྱུར་བ་པོའི་གཏམ།
༄༅། །རྒྱ་ཚེའི་ཀློག་པ་པོ་རྣམ་པ།
དེ་རིང་ཕྲན་གྱིས་བོད་སྒྱུར་བྱས་པའི་ཐེ་གོར་གྱི་
བརྩམས་སྒྲུང་རིང་ཤོས་པད་དཀར་ལྡུམ་རའི་ནང་གི་ལྷ་ཡི་ཕོ་ཉ<<གྷོ་ར>> ཞེས་གྲགས་
པའི་བོད་འགྱུར་པར་སྐྲུན་ལ་ཉེ་བར་ཕྱོགས་པའི་སྐབས་སུ་རྣམ་པ་ཚོ་ལ་བསྒྱུར་རྩོམ་འདིའི་
དམིགས་ཕྱོགས་ལས་འཕྲོས་ཏེ་སྐད་ཆ་ཁ་ཤས་ཞུ་འདོད་བྱུང་།
སྤྱིར་ཕྲན་རང་གི་ཐོག་མའི་དམིགས་ཡུལ་དང་བསམ་བློའི་བང་རིམ་སྒྲིག་སྟངས་
སོགས་སྒྱུ་རྩལ་རྩོམ་རིག་ལ་མཐའ་གཅིག་ཏུ་ཕྱོགས་ནས་དེའི་འབྲས་བུ་གཡུར་དུ་ཟ་བ་ཞིག་
ལ་རེ་བ་ཆེར་རྒྱག་མ་མྱོང་སྟབས། ངའི་སློབ་སྦྱོང་གི་ཁ་ཕྱོགས་ཀྱང་སྒྱུ་རྩལ་རྩོམ་རིག་གི་
ཕྱོགས་ནས་རྒྱང་ཐག་ཅི་ཙམ་བཀྱེད་ནས་ཡོད་པ་རྣམ་པ་ཚོས་མཁྱེན་གསལ་རེད། ཕྲན་
རྒྱ་གར་གྱི་རྒྱལ་ས་ལྡི་ལིར་མཐོ་སློབ་འགྲིམ་བཞིན་པའི་སྐབས་སུ་རང་གི་རེ་འདོད་ཉག་གཅིག་
ནི་སྔོན་བྱོན་བོད་ཀྱི་མཁས་པ་རྣམས་ཀྱིས་འཕགས་ཡུལ་གྱི་པཎ་ཌི་ཏ་རྣམས་ཀྱི་རིག་པའི་

གཞུང་ལུགས་གང་དང་གང་བསྒྱུར་བ་དང༌། པཎ་ཌི་ཏ་སུ་དང་སུའི་ཞབས་ལ་གཏུགས་
པ། པཎ་ཌི་ཏ་དེ་དག་ཕྱི་ནང་གི་གྲུབ་མཐའ་གང་དང་གང་གི་ཁོངས་སུ་གཏོགས་པ། སྔ་
རྗེས་སུ་རང་རེའི་ལྗོངས་སུ་ཕེབས་པའི་འཕགས་ཡུལ་གྱི་མཁས་པ་ཐམས་ཅད་དམ་པའི་
ལྷ་ཆོས་ལས་གཞན་པའི་དམིགས་ཡུལ་གང་ཡང་མེད་པ་ཤ་སྟག་ཡིན་མིན་དང་། དེ་དག་
ཚང་མ་འཕགས་པའི་ཡུལ་དུ་རྩོད་མེད་ཡོངས་གྲགས་ཀྱི་མཁས་པ་དང་པཎ་ཌི་ཏ་ཡིན་མིན་
སོགས་ལས་བརྩམས་ཏེ། བོད་ཀྱི་ནང་ཆོས་དང་རིག་གཞུང་གི་བརྒྱུད་རིམ་འཐུས་སྒོ་ཚང་
བ་ཞིག་འབྲི་ཐུབ་ན་རང་ཉིད་མི་རིགས་འདི་གཉིས་དང༌། རིག་གཞུང་འདི་གཉིས་ཀྱི་བར་
ནས་འཚར་ལོངས་བྱུང་བའི་དགོས་དོན་ཡང་གྲུབ་འདུག་སྙམ་ནས་བརྩོན་འགྲུས་ཀྱི་རྟ་ཕོ་
དེ་འཕགས་ཡུལ་གྱི་པཎ་ཌི་ཏ་རྣམས་ཀྱི་རིག་པའི་གཞུང་ལུགས་བརྒྱ་ཕྲག་གི་ཐང་ཆེན་མཐིལ་
ལ་བསྐྱོད་ཅི་ཐུབ་བྱས།
མཐོ་སློབ་ཀྱི་སློབ་ཚན་མང་ཆེ་བ་དབྱིན་ཡིག་ནང་དུ་ཡོད་པར་མ་ཟད། ལེགས་
སྦྱར་དང་ཧིན་དྷི་གཉིས་གདམ་གའི་སློབ་ཚན་ཡིན་སྟབས། དབྱིན་ཡིག་ལྟ་བུའི་ངེས་སྦྱོང་
དགོས་པའི་གནོན་ཤུགས་ཀྱང་མེད་ནའང་། རང་གི་ཐོག་མའི་དམིགས་ཡུལ་ལ་སྒོ་བསྟུན་
ནས་ཐོས་བརྩོན་གྱི་ཡལ་འདབ་གཞན་དབང་གི་རླུང་ལ་མ་བསྐུར་བར་རེ་འབྲས་ཀྱི་མེ་ཏོག་
ཁ་འབུས་པར་བྱས། དེ་ལྟ་ནའང་མཐོ་སློབ་མཐར་ཕྱིན་ཏེ་ཕྱིར་བཞུགས་སྒར་རྡ་ས་ལ་
འབྱོར་སྐབས་ཐོག་མའི་དམིགས་ཡུལ་ལ་རིམ་བཞིན་འགྱུར་བ་གཏོང་དགོས་བྱུང༌། གང་
ཡིན་ཟེར་ན་བོད་ཀྱི་རིག་གཞུང་གི་འཕེལ་རིམ་དང་ནང་ཆོས་ཀྱི་བརྒྱུད་རིམ་འཆད་པ་ལ་
ཐོག་མར་ནང་བསྟན་ནས་འགོ་འཛུགས་དགོས་པ་སྨྲ་མི་དགོས་པར་མ་ཟད། དེ་ང་རང་
གི་གཞི་རྩའི་དམིགས་ཡུལ་ཡང་རེད། སྤྱིར་ཕྲན་གྱི་ངོས་ནས་བཤད་ན་སྲོལ་རྒྱུན་དང་
ནང་ཆོས་ལ་ཞེན་པ་ཨ་འཐས་སུ་བྱེད་མཁན་ཞིག་ཡིན་པར་གཞན་གྱིས་སྨྲ་བ་མ་ཟད་རང་
གིས་ཀྱང་འདོད། དེ་ལྟ་ནའང་ཆོས་དང་ཆོས་མ་ཡིན་པའི་དབྱེ་འབྱེད་ཅི་ཡང་མེད་པར་
༢

ཤ་གཟུག་ཟ་རྐྱང་དང་ལོང་བའི་གླང་མཇུག་གི་ཚུལ་ལ་བསམ་པའི་འཁྱེར་སོ་གཅིག་ཏུ་གཞོལ
མཁན་རྣམས་ཀྱི་གྲས་སུ་ནམ་ཡང་མི་འདོད། དེར་བརྟེན་གནས་ལུགས་ལ་རྒྱུ་མཚན་
དང་། རྒྱུ་མཚན་ལ་ཚད་མ་དགོས་པའི་བག་ཆགས་མཐུག་པའི་འོག་ནས་རང་གི་ཐོག་
མའི་དམིགས་ཡུལ་ལ་གོམ་པའི་འདེག་འཇོག་མངོན་པར་ཕྱོགས་ཚེ། རང་རེའི་ལྗོངས་
ན་རྩོད་མེད་ཡོངས་སུ་གྲགས་པའི་འཕགས་བོད་ཀྱི་སྐྱེས་བུ་མང་པོ་ཞིག་གི་ཕྱོགས་ལ་རིག་
པའི་རོལ་རྩེད་རང་བཞིན་གྱིས་འཁོར་འགྲོ་བ་བཟློག་ཏུ་མེད་པ་དང༌། དེ་ལྟར་བྱུང་ཚེ་
དོན་གྱི་གནས་ལུགས་ལ་ཚད་མའི་དཔྱད་འཇོག་སྤེལ་བའི་བློ་སྟོབས་ཞན་པ་རྣམས་ཀྱིས་ཆོས་
ལུགས་དང་གྲུབ་མཐའི་ཕྱོགས་ཞེན་བཟུང་ནས་རང་གཞན་གྱི་དགེ་རྩ་ཐམས་ཅད་རྨང་ནས་
འབྲེག་པ་ལ་ཡིད་ཞུམ་ནས་རེ་ཞིག་འབྲི་མཚམས་བཞག་སྟེ་ལོ་རྒྱུས་ཀྱི་ཡིག་ཆ་གང་མང་
ཞིག་ལ་དཔེ་ཀློག་བྱེད་རྒྱུའི་འབད་བརྩོན་བྱས།
མཐའ་མཇུག་ཏུ་བློ་གཟུ་བོར་གནས་པའི་ཆོས་གྲོགས་སྐོར་ཞིག་ལ་བྱ་བ་དེ་དང་
འབྲེལ་བའི་ཐད་ལ་བསམ་ཚུལ་མང་དུ་བརྗེས་ཚེ་ཚང་མའི་ཐུགས་ཀྱི་གཏད་སོ་དེ་ཕྲན་རང་
གི་བསམ་ཚུལ་དང་གཅིག་མཐུན་དུ་ཡོད་པར་བརྟེན་ཐོག་མའི་འཆར་གཞི་རྣམས་རིམ་གྱིས་
ཕྱིར་བསྡུ་བྱེད་དགོས་བྱུང་། དེ་རྗེས་རྡ་ས་བོད་ཀྱི་དཔེ་མཛོད་ཁང་ནས་དབུ་མ་རིག་ཚོགས་
དྲུག་དང་སྤྱོད་འཇུག་ཆེན་མོ་སོགས་ལ་སློབ་སྦྱོང་བྱས་ཤིང་། བརྒྱུད་རིམ་དེའི་ཁྲོད་ནས་
ཕྱི་གླིང་བ་རྣམས་ཀྱིས་ནང་ཆོས་དང་བོད་ཀྱི་རིག་གཞུང་གི་ཚོ་ས་གནག་ས་ཐམས་ཅད་ལ་
ཧབ་ཐོབ་རྒྱག་བཞིན་ཡོད་པ་དངོས་སུ་མཐོང་ཚེ་གང་ནས་ཡོང་མི་ཤེས་པའི་བསམ་བློ་གནོན་
དཀའ་བ་ཞིག་གིས་ཡང་ཡང་རྒྱུད་བསྐུལ་བར་བརྟེན་སྤྱི་ལོ་༢༠༠༣ ལོའི་སྤྱི་ཟླ་གསུམ་
པའི་ཚེས་བདུན་ཉིན་ཐེ་གོར་གྱི་བརྩམས་ཆོས་<< གྷོ་ར>>བོད་སྒྱུར་བྱེད་རྒྱུའི་སྦྱོར་བ་ལ་
དངོས་སུ་ཞུགས།
དེ་ཡང་དེ་སྔོན་༢༠༠༢ ལོར་ཕྲན་གྱིས་<<གྷོ་ར>>ལེའུ་དང་པོ་ནས་བདུན་
༣

པ་བར་དུ་བསྒྱུར་ཡོད་ཅིང་། དེ་རྗེས་ཉིན་རེའི་སློབ་ཚན་རྣམས་ལ་འཐུས་ཤོར་འགྲོ་བར་
མ་ཟད་དམིགས་ཡུལ་གཞན་རྣམས་ལ་ཡང་གེགས་སུ་འགྲོ་བར་དོགས་ནས་བཏང་སྙོམས་
སུ་བཞག སྤྱིར་ཕྲན་ལ་ཐེ་གོར་གྱི་ཕྱོགས་ལ་སྔ་ས་ནས་བག་ཆགས་ཅུང་ཟད་ཡོད་ཐོག་
ལྡི་ལིར་ཡོད་སྐབས་རྒྱ་གར་གྱི་མཁས་པ་རྣམས་ཀྱི་ངག་ནས་ཁོང་གི་སྙན་གྲགས་དང་རྩོམ་
འགྲོས་སོགས་ཀྱི་ཁྱད་ཆོས་ཡང་ཡང་གོ་བར་བརྟེན་ནས་ཁོང་དང་ཁོང་གི་བརྩམས་ཆོས་
གང་མང་ཞིག་ལ་རྒྱུས་ལོན་བྱེད་རྒྱུའི་འབད་བརྩོན་བྱས། ཁོང་གི་བརྩམས་ཆོས་རྣམས་
ཀྱི་ཁྲོད་ནས་<<གྷོ་ར>>བདམས་ནས་སྒྱུར་དགོས་པའི་རྒྱུ་མཚན་སོགས་སྐབས་འདིར
ངེས་པར་དུ་བརྗོད་དགོས་པའི་གནས་སུ་མཆིས་ནའང་རེ་ཞིག་བཏང་སྙོམས་སུ་བཞག་ན
དགེ་མཚན་ཆེ་བར་བསམས་ནས་བཞག་གོ །
གང་ལྟར་༢༠༠༣ ལོའི་སྤྱི་ཟླ་༣ པ་ནས་དུས་ཚོད་ཡོད་ཚད་བསྒྱུར་རྩོམ་
འདིའི་ཐད་ལ་བཏང་ནས་གཟའ་ཉི་མ་ཞིག་ཀྱང་འཕྲོ་བརླག་ཏུ་མ་བཏང་བར་ཤི་འཐམ་བྱས་
པ་ཡིན་ཞེས་བརྗོད་ནའང་རྫུན་གྱི་དྲི་མས་ཅུང་ཟད་ཙམ་ཡང་གོས་པར་མི་འགྱུར་སྙམ། དེ་
ལྟ་ནའང་འབད་པ་གཅིག་པུ་ལ་བརྟེན་ནས་བསྒྱུར་རྩོམ་འདི་མཇུག་འགྲུབ་མི་ཐུབ་པ་ནི་སུ་
ལ་ཡང་འགྲེལ་བཤད་རྒྱག་མི་དགོས་པ་ཞིག་རེད། ལྷག་པར་དུ་ཁོང་གི་བརྩམས་ཆོས་
རྣམས་ལ་ཅི་ཙམ་འདྲིས་པ་དེ་ཙམ་གྱིས་གོ་བ་ཡང་གཏིང་ཟབ་ཏུ་འགྲོབ་ནི་ཁོང་གི་བརྩམས་
ཆོས་རྣམས་ཀྱི་ཐུན་མོང་མ་ཡིན་པའི་ཁྱད་ཆོས་ཤིག་ཡིན་ཞེས་ཤར་ཕྱོགས་བྷང་ག་ལའི་ཡུལ་
གྱི་བུད་མེད་སྙན་ངག་པ་མེེཏྲི ཡདེབེས་སམ་བྱམས་པ་ལྷ་མོ་ཞེས་འབོད་པས་བྲིས་པའིདཔེ་
དེབ་<<ཕུལ་བྱུང་གི་སྙན་ངག་པ་ཐེ་གོར>> ནང་དུ་བཤད་པའི་བསམ་ཚུལ་ཐོག་ཏུ་ཕྲན་
ཡང་རིམ་གྱིས་སླེབས། འོན་ཀྱང་རྗེ་བླ་མའི་ཞལ་ནས། མི་སྨྲའི་བརྟུལ་ཞུགས་བཟུང་
ན་དོན་མི་འགྲུབ། །ཅེས་དང༌། ཕྱི་གླིང་བའི་གཏམ་དཔེ་ཞིག་ལ་“གཏན་ནས་མེད་པ་
ལས་གང་རུང་ཞིག་ཡོད་ན་དགའ” ཞེས་པའི་བསླབ་བྱ་གཉིས་ཡིད་ཀྱི་གསོས་སྨན་དུ་
༩

བཟུང་ནས་ཉི་མའི་རྗེས་ལ་ཟླ་བ་མཐུད་དེ་འབད་ནའང་གཟུགས་གཞི་བདེ་མིན་སོགས་ཀྱི་
དབང་གིས་སྨན་ཁང་དུ་ཐེངས་གཉིས་ལ་འགྲོ་དགོས་བྱུང་བར་བརྟེན་བསྒྱུར་རྩོམ་འདི་
༢༠༠༤ ལོའི་སྤྱི་ཟླ་༦ པའི་ཟླ་དཀྱིལ་བར་དུ་ལུས།
གང་ལྟར་ལོ་འཁོར་ཧྲིལ་པོ་གཅིག་དང་ཟླ་བ་བཞི་མ་ཟིན་ཙམ་ཞིག་གི་ནང་དུ་མཇུག་
རྫོགས་པར་བྱས་ནའང་དེ་རྗེས་བསྒྱུར་ཡིག་རྣམས་འཕྲུལ་པར་དུ་འཇུག་སྐབས་རིག་པ་
བསྒྲིམས་ནས་བར་ཞུས་ཐེངས་གཅིག་བྱེད་འདོད་ཀྱི་མཚམས་སུ་སླེབས་སྐབས་ཡང་བསྐྱར་
ཅན་དྷི་གྷར་ལ་སྨན་ཁང་དུ་འགྲོ་དགོས་བྱུང་བར་བརྟེན་བསྒྱུར་ཡིག་ཧྲིལ་པོ་འཕྲུལ་པར་དུ་
འཇུག་པའི་རིམ་པ་སོགས་གཞན་ལ་རེ་བཅོལ་བྱེད་དགོས་བྱུང༌། དེ་རྗེས་ཟླ་བ་གཅིག་
དང་ཉི་མ་ཉི་ཤུ་ཙམ་ཞིག་གི་ནང་ལ་འཕྲུལ་པར་དུ་བཅུག་ཚར་ནའང་ལག་བྲིས་མ་འགྱུར་
འཕྲུལ་པར་དུ་འཇུག་མཁན་རྣམས་ཀྱིས་བསྒྱུར་ཡིག་རྣམས་ཆ་བགོས་ཡང་བགོས་བྱས་
ཏེ་མི་ལག་མང་པོ་བརྒྱུད་འདུག་པ་དང༌། ལྷག་པར་དུ་དབུ་ཅན་གང་ཡོད་ཐམས་ཅད་
ཁོལ་བྱུང་དུ་བཏོན་ནས་བཅུག་པར་བརྟེན་ལེའུ་གོང་འོག་ཡོངས་སུ་འཁྲུགས་འདུག་པར་
མ་ཟད་ཚིག་མཚམས་རྣམས་ཀྱང་ངོ་མི་ཤེས་པའི་གནས་སུ་གྱར།
དེར་བརྟེན་མགོ་མཇུག་བར་གསུམ་གྱི་རིམ་པ་རྣམས་ཕྲན་རང་གི་ངོས་ནས་མ་
བསྒྲིགས་ན་སུ་ཞིག་གིས་ཀྱང་རོགས་པ་བྱེད་ཐབས་མེད་པར་བརྟེན་ཡང་བསྐྱར་སྡུག་རུས་
བསྐྱེད་དེ་ཟླ་བ་གཅིག་ལྷག་གི་རིང་ལ་གོང་འོག་བར་གསུམ་གྱི་རིམ་པ་རྣམས་ཐར་ཆགས་
སུ་སྒྲིག་རྒྱུའི་དཀའ་ངལ་འཕར་མ་ཞིག་ལ་གདོང་ལེན་བྱས། དེ་རྗེས་གོང་འོག་རོབ་
ཙམ་ཞིག་བསྒྲིགས་ཏེ་ཞུ་དག་དང་པོ་ལ་དངོས་སུ་ཞུགས་བཞིན་པའི་སྐབས་སུ་མི་རྗེ་སྐུ་ངོ་
ཐུབ་བསྟན་ལུང་རིགས་མཆོག་གིས་གནས་སྐབས་ཞུ་དག་མཇུག་མ་གྲུབ་ནའང་། སྦྱིན་
བདག་ལ་བསྐུར་རྒྱུའི་པར་བཤུས་ཤིག་མགྱོགས་པོར་དགོས་གལ་ཆེ་བར་འདུག་གསུངས་
པར་བརྟེན་ཉིན་གཉིས་ཀྱི་ནང་ལ་ཞུ་དག་གང་ཐུབ་བགྱིས་ཏེ་པར་བཤུས་འབུལ་ཐུབ་པ་བྱས།
༥

དེ་དང་འབྲེལ་ནས་དཔྱད་བརྗོད་སྤེལ་མཁན་རྣམས་ལ་ཡང་ཞུ་དག་ལེགས་པར་མ་གྲུབ་པའི་
པར་བཤུས་རེ་འབུལ་དགོས་བྱུང་། གང་ཡིན་ཟེར་ན་ཤོག་ངོས་གཅིག་སྟོང་སུམ་བརྒྱ་
བརྒལ་བའི་བརྩམས་ཆོས་ཤིག་ལ་དབྱེ་ཞིབ་དང་འབྲེལ་བའི་དཔྱད་བརྗོད་འབྲི་རྒྱུ་ལ་མ་མཐའ་
ཡང་ཟླ་བ་གཉིས་ཙམ་གྱི་དུས་ཚོད་མཁོ་སྤྲོད་བྱེད་དགོས་པ་ནི་སྨྲ་མི་དགོས་པ་ཞིག་ཡིན་པར་
མ་ཟད། ད་ལྟའི་ཆར་ཕྲན་ཡང་དུས་ཚོད་ཚད་བཀག་ཅིག་གི་འོག་ལ་ཡོད་པ་དང་གཅིག
དཔྱད་བརྗོད་སྤེལ་མཁན་རྣམས་ཀྱང་འགན་འཁྲིའི་བྱ་བ་རེ་རེའི་ལས་རིམ་ཁྲོད་དུ་ཡོད་པ་དང་
གཉིས། འཕྲུལ་པར་ནས་བསྐྱར་དུ་པར་བཤུས་བྱེད་རྒྱུ་ལ་འགྲོ་སོང་ཤིན་ཏུ་ཆེ་བ་གསུམ་
གྱི་གནས་སྟངས་འོག་ནས་བརྒྱུད་ལམ་དེ་ལྟ་བུ་ཞིག་ལག་ལེན་དུ་མི་བསྟར་མཐུ་མེད་བྱུང་། དེར་
བརྟེན་དཔྱད་བརྗོད་པ་རྣམས་ཀྱི་བརྩམས་ཆོས་ཁྲོད་དུ་འགྱུར་ཚིག་འདི་དང་མི་མཐུན་པའི་ཚིག་
རིས་འདྲ་བྱུང་ཡོད་ན་དེའི་ལེ་ལན་ཕྲན་ལ་ཡོདཔ་ལས་ཁོང་རྣམ་པ་ཚོ་ལ་མེད་ཅེས་རྒྱ་ཚེའི་ཀློག་
པ་པོ་རྣམས་ལ་གོ་སྐབས་འདི་བརྒྱུད་ནས་ཞུ་རྒྱུ་ཡིན།
གང་ལྟར་ཁོང་རྣམ་པ་ཚོས་དུས་ཡུན་ཟླ་བ་གཉིས་ཀྱི་ནང་ལ་བསྒྱར་རྩོམ་འདི་དང་
འབྲེལ་བའི་དཔྱད་བརྗོད་སྤེལ་བའི་བརྒྱུད་རིམ་ཁྲོད་དུ་ཕྲན་གྱིས་གློག་ཀླད་བརྒྱུད་ནས་ཞུ་
དག་ཐེངས་བཞི་དང་པར་བཤུས་བརྒྱུད་ནས་ཞུ་དག་ཐེངས་གཉིས་བྱས་པར་མ་ཟད། གྲོགས་
པོ་མང་པོ་ཞིག་གིས་ཀྱང་ཀློག་ཀླད་ནང་ནས་ཞུ་དག་གི་རོགས་རམ་གང་ལེགས་གནང་ནའང་
ད་དུང་ནོར་འཁྲུལ་མང་པོ་ཞིག་ཡོད་ངེས་ན་མང་ཐོས་མཁྱེན་རྒྱ་ཡངས་པའི་ཀློག་པ་པོ་རྣམས་
ཀྱིས་ངངབས་ཆུ་ལས་འོ་མ་འབྱེད་པ་བཞིན་དུ་བླང་དོར་གྱི་དབྱེ་བ་སོ་སོར་གནང་རྒྱུ་ཅི་ནས་
ཀྱང་ཐུགས་ལ་འཛིན་རོགས་ཞེས་འབོད་སྐལ་ཞུ་རྒྱ་ཡིན།
ལྷག་པར་དུ་༸གོང་ས་ལྔ་པ་ཆེན་མོའི་ཞལ་ནས། རྒྱ་གར་ཁ་སྤུ་ཅན་གྱི་རྒྱན་
གྱི་སྒོ་ལྕགས་དམ་པས་བོད་རྒན་རྣམས་ཀྱིས་ལྡེ་མིག་མ་འཁྲོལ་བ་གསན་གཟིགས་མེད་པ་
མང་ཞེས་གསུངས་པ་དང༌། ཁམས་ཀྱི་མཁས་ཆེན་ཟླ་བྲལ་འཇུ་མི་ཕམ་རིན་པོ་ཆེས།

འཕགས་བོད་མཁས་གྲུབ་ཆེ་རྣམས་ཀྱིས། །ཡུན་རིང་འབད་དེ་སྦྱངས་པའི་དོན། །ཀྱེ་
མ་བླུན་པོས་ཡུད་ཙམ་ལ། །རྟོགས་པར་སྨྲ་ལ་ཐེ་ཚོམ་གཡོ། །གསུངས་པ་རྣམས་ནི་
སྐབས་དོན་འདི་འདྲ་ལ་དགོངས་པའི་ལེགས་བཤད་དྲི་མ་མེད་པ་རུ་ངེས་པར་མ་ཟད་ཉི་
དབང་མགོན་པོའི་བརྩམས་ཆོས་ཕལ་ཆེ་བ་ནི། རྫོགས་ལྡན་སྤྲིན་གྱི་སྒྲ་དབྱངས་ལས།
རྟོག་གེའི་ཚུལ་ལ་རྣོ་ལྡན་འཕགས་ཡུལ་གྱི། །མཁས་རྣམས་རིགས་པའི་ཚོན་མང་འཐུང་
བ་ཡི། །རྣམ་དཔྱོད་པིར་གྱིས་གླེགས་བུའི་ངོས་ཡངས་སུ། །རི་མོའི་གར་སྟབས་ཡི་གར་
འོང་བར་བསྒྱུར། །གསུངས་པའི་དོན་ལ་གཅིག་ཏུ་འབབ་པ་ནི་ཕྱི་ནང་གི་མཁས་པ་ཚང་
མའི་ངག་གི་སྒོ་མོ་ན་བག་ཡངས་སུ་རྒྱུ་བ་དེ་ལྟར་ན་སྦས་དོན་གྱི་ཆོས་ཉིད་ལ་གཏན་ཚིགས་
རིག་པའི་སྔོག་འདོན་དང༌། མྱོང་གྲུབ་ཀྱི་འཚོ་བ་ལ་སྒྱུ་རྩལ་གྱི་མཛེས་ཆོས་སྤྲོ་མི་ཤེས་
པའི་སྐྱེ་བོ་ང་ལྟ་བུ་ཞིག་གིས་ཁོང་གི་བརྩམས་ཆོས་རྣམས་ཀྱི་དགོངས་མཐིལ་ཇི་བཞིན་རྟོགས་
མི་ཐུབ་པ་ནི་རང་གཞན་ཚང་མ་ལ་ལྐོག་ཏུ་མ་གྱུར་པའི་ཤེས་བྱ་མངོན་གྱུར་བ་ཞིག་རེད།
དེ་ལྟ་ནའང་གྲུབ་རིགས་མགྲིན་པ་གཅིག་ཏུ་བསྡེབས་པའི་སྒྲ་དབྱངས་ལས།
བློ་ཡི་ན་ཕྲ་སྦྲང་བུ་ཆུང་། །བྱིན་རླབས་སྦྲང་རྩིར་སྲེད་པ་ཞིག །དམ་པའི་གཤེགས་
ཤུལ་མཁའ་དབྱིངས་སུ། །འཕུར་འདོད་ཤེལ་གྱི་འདབ་མ་བསྐྱོད། །ཅེས་གསུངས་
པ་ལྟར་སྔོན་གྱི་ལོ་ཙཱ་བ་བཀའ་དྲིན་ཅན་རྣམས་ཀྱི་མཛད་རྗེས་ལ་ཁ་མིག་ཡར་ལྟ་ཙམ་
ཞིག་བྱེད་ཐུབ་ནའང་ད་ལྟའི་དུས་སུ་སྐལ་བ་ཤིན་ཏུ་སྦོམ་པར་འདུག་སྙམ་ནས་རང་གི་
ནུས་ཚད་ལས་བརྒལ་བའི་ཁུར་བོ་འདི་འདྲ་ཞིག་ཕྲག་ཏུ་ལེན་རྒྱུའི་ཉེར་བསྡོགས་ལ་བརྩོན་
པ་ལས། སྤྱིར་རང་གི་བསམ་བློའི་གོ་རྟོགས་ལ་གཞིགས་ཚེ་ལྔ་རིག་སྨྲ་བའི་དབང་ཕྱག་
དམུ་དགེ་བསམ་གཏན་ཚང་གིས། དངོས་པོའི་རང་གི་གཤིས་ལུགས་དེ། །མ་རྟོགས་
ཞྭ་དཔེ་ལྷམ་འགེབས་ཀྱི། །གསུངས་པ་ལྟར་གྱི་ལུང་གི་དགོངས་མཐིལ་དུ་ལྷུན་གྱིས་
གྲུབ་ནས་ཡོད་པ་རུ་རྨི་ལམ་དུ་ཡང་ཐེ་མི་ཚོམ།
༧

སྔོན་གྱི་མཁས་པ་དང་ལོ་ཙཱ་བ་བཀའ་དྲིན་ཅན་རྣམས་ནི། ཇི་སྐད་དུ་དབུ
མའི་མཐའ་དཔྱོད་ལུང་རིགས་གཏེར་མཛོད་ལས། དང་པོར་མཁས་མང་བསྟེན་ནས་
ཐོས་བསམ་བྱས། །བར་དུ་སྐོམ་པའི་སྒྲོ་འདོགས་རབ་བཅད་ཅིང་། །ངེས་པ་རྙེད་ནས་
ཐ་མར་སྐལ་ལྡན་ལམ། །བྱས་ཕྱིར་ཡིག་ཧྲུལ་གཞན་དང་འདི་མི་མཚུངས། །གསུངས་
པ་ལྟར་འཆད་རྩོད་རྩོམ་གསུམ་དང་ཐོས་བསམ་སྒོམ་གསུམ་གྱི་རིམ་པ་རྣམས་རྒྱུ་འབྲས་
ལུགས་འབྱུང་དུ་སོང་བ་ཤ་སྟག་ཡིན་ནའང་། དེང་སང་མཁས་པའི་བྱ་བ་རྣམ་གསུམ་
ལུགས་ལྡོག་ཏུ་སོང་སྟེ། ཁ་ཡོད་ཚད་ཀྱི་ཁ་ནས་རིག་གཞུང་དང་ལག་ཡོད་ཚད་ཀྱི་ལག་
ནས་སྙན་ངག་འབྲི་བཞིན་པའི་གནས་སྟངས་ལ་བལྟས་ཚེ། རྔ་ཡུལ་རྒྱན་གྱི་ཆོས་སྡེ་ཆེན་
མོ་སྒོ་མང་སྐར་དགའ་ལྡན་བསླབ་གསུམ་ཟུང་འཇུག་བདེ་ཆེན་གླིང་དང༌། མདོ་སྨད་བསྟན
པའི་འབྱུང་གནས་དཔལ་ལྡན་བཀྲ་ཤིས་འཁྱིལ་བ། འཛམ་གླིང་མཛེས་པའི་རྒྱན་གཅིག་
གངས་ཅན་གྱི་ནཱ་ལེན་དྲ་དཔལ་ལྡན་འབྲས་དཀར་སྤུངས་པ་སོགས་ནས་ཀླུ་སྒྲུབ་ཐོགས་
མེད་ལྟ་བུའི་མཁས་པའི་གཙུག་རྒྱན། ཕྱོགས་གླང་ཆོས་གྲགས་ལྟ་བུའི་རིགས་སྨྲའི་ཁྱུ་
མཆོག དགེ་དབང་དཔའ་བོ་ལྟ་བུའི་སྙན་ངག་གི་རྒྱལ་པོ་དུ་མའི་ཞབས་ཀྱི་པདྨོ་སྤྱི་བོར་
བླངས་ཤིང་གསུང་གི་བདུད་རྩི་ཡང་ཡང་མྱངས་པའི་བཀའ་དྲིན་ལས་གཏེ་བོའི་ཁྲོད་ཀྱི་
གཟུགས་བཟང་གི་རྣམ་པ་ཡང་ཅུང་ཟད་ཐོན་མེད་དམ་སྙམ་པར་མ་ཟད། ཀུན་མཁྱེན་
བླ་མ་འཇམ་དབྱངས་བཞད་པའི་རྡོ་རྗེའི་ཞལ་ནས། ལྗོངས་འདི་ལ་ལྟོས་སྔོན་མེད་ལེགས་
བཤད་མཆོག །གསུངས་པའི་དོན་ལ་ཡང་ཅུང་ཟད་ཐག་མི་ཉེ་འམ་སྙམ་པའི་རྟོག་པ་གཡོ།
འོ་ན་བསྒྱུར་རྩོམ་འདི་རྩ་འཛིན་ཅི་འདྲ་ཞིག་གི་འོག་ནས་བསྒྱུར་བ་ཡིན་ནམ་ཞེ་ན།
བྱེ་བྲག་རྟོགས་བྱེད་འབྲིང་བ་ལས། རྒྱ་གར་གྱི་སྐད་ཀྱི་གོ་རིམས་(རིམ་)ལས་མི་བསྣོར་
བབོད་ཀྱི་སྐད་དུ་བསྒྱུར་ན་དོན་དང་ཚིག་ཏུ་འབྲེལ་ཞིང་བདེ་ན་མ་བསྣོར་བར་སྒྱུར་ཅིག་གསུངས་
པ་དེ་གདམས་ངག་གི་མཐིལ་དུ་བཟུང་ནས་དེ་ལ་བསྟུན་ཅི་ཐུབ་བྱས། སྤྱིར་རྒྱ་ནག་པ་མོའོ་

ཏུན་གྱིས། བསྒྱུར་བྱའི་མ་ཡིག་གི་ཐུན་མོང་མ་ཡིན་པའི་རྣམ་པ་ལ་བརྩི་འཇོག་འོས་འཚམ་བྱས་
པ་དང་ཆབས་ཅིག་རྗོད་བྱེད་ཀྱི་ཚིག་རྣམས་གང་ནུས་ཅི་ལྕོགས་ཀྱིས་རང་རེའི་སྐདཆ་རྣལ་མ་ཞིག་
ཡོང་བ་བྱ་རྒྱུ་དེགཉིས་ཟུང་འབྲེལ་བྱེད་ཐུབ་ངེས་ཤིག་ཡིན་ལ་དེ་ལྟར་ཅིནས་ཀྱང་བྱེད་དགོས་པ་ཞིག་
ཡིན། ཞེས་པ་དེ་སྒྱུ་རྩལ་རྩོམ་རིག་གི་ཕྱོགས་ལ་འཐད་ལྡན་དུ་མཐོང་ནའང་ད་ལམ་བསྒྱུར་རྩོམ་འདི་
བསྒྱུར་བྱའི་མ་ཡིག་གི་ཚིག་འགྲོས་ལ་བསྟུན་ཅི་ཐུབ་བྱས་ནས་བསྒྱུར་བ་ཡིན། རྒྱུ་མཚན་ནི་འགྱུར་
གྱི་ལེགས་ཉེས་མ་ཡིག་དང་བསྡུར་ནས་ཐག་གཅོད་དགོས་པ་ལས་སྒྱུར་བྱེད་ཀྱི་སྐད་ཡིག་གཅིག་པུ་
ལ་གདོང་གཏུགས་ནས་ནམ་ཡང་གཏན་འབེབས་བྱེད་མི་ཐུབ། རང་རེ་གངས་ཅན་པ་རྣམས་ཀྱི་
ངག་ན། སྙན་ངག་ཀུན་གྱི་རྒྱལ་པོ་འཁྲི་ཤིང་གི །ཞེས་གྲགས་པ་ཡང་སྒྱུར་བྱེད་ཀྱི་སྐད་ཡིག་ཁོན་
ལབསམས་ནས་བརྗོད་པ་ལས་བསྒྱུར་བྱའིགཞུང་ལ་བརྩི་འཇོག་ཅི་ཙམ་ཞིག་བྱས་ཡོད་མེད་ལ་མང་
པོ་ཞིག་གིས་བསམ་གཞིགས་ཙམ་ཡང་བྱེད་ཀྱིན་མེད། གང་ལྟར་སྐབས་འདིར་ཕྲན་གྱིས་བསྒྱར་
བྱའིཚིག་འགྲོས་ལ་བསྟུན་ཅི་ཐུབ་བྱེད་དགོས་དོན་གཙོ་བོ་ནི། རང་ཅག་རྣམས་ད་ལྟའི་ཆར་དབྱིན་
ཡིག་ནས་བོད་སྒྱུར་བྱེད་རྒྱུའི་ཕྱོགས་ལ་གོམ་པ་ཐོག་མར་སྤོབཞིན་པའི་སྐབས་ཡིན་སྟབས། དང་
པོནས་དོན་སྒྱུར་བྱེད་རྒྱུཐལ་དྲགས་ན་ཕྱིས་འབྱུང་གི་སྐྱེ་བོ་རྣམས་ཀྱིས་དཀའ་ས་བཞག་ནས་སླ་ས་
ལ་འཇུས་པའི་འགྱུར་ཚང་མ་དོན་སྒྱུར་ལ།ཁགཡརམིཡོངབའི་ངེས་པ་ཡང་མེད་སྙམ་པའི་རྒྱུམཚན་
གྱིས་ཡིན། བསམ་ཚུལ་འདི་སྙན་ངག་རཱམ་ཎའི་རྟོགས་བརྗོད་དབྱིན་འགྱུར་མའི་གླེང་བརྗོད་དུ་ཡང་
བཀོད་ཡོད།
དེར་བརྟེན་མདོ་རྒྱུད་དགོངས་འགྲེལ་གྱི་འགྱུར་རྙིང་པ་རྣམས་སུ་རྩལ་འགྱུར་དང་
གཞི་འགྱུར་ཞེས་གྲགས་པ་ལས་བསྒྱུར་རྩོམ་འདི་རྩལ་འགྱུར་དུ་འདོད་ལ། ཐད་སྒྱུར་དང་
དོན་སྒྱུར་གཉིས་ཀྱི་ནང་ནས་ཐད་སྒྱུར་ཤས་ཆེ་བར་འདོད། སྤྱིར་ཐད་སྒྱུར་དང་དོན་སྒྱུར་
གཉིས་ལ་ཐུན་མོང་མ་ཡིན་པའི་ཁྱད་ཆོས་དམིགས་བསལ་བ་རེ་ཡོད་པར་བརྟེན་དེ་གཉིས་
ལ་དགའ་འདེམ་བྱེད་མཁན་གྱི་ཀློག་པ་པོ་ཡང་ཕྱོགས་གཉིས་སུ་གནས་ཡོད། ཐད་སྒྱུར་གྱི་དགེ་
༩

མཚན་གཙོ་བོ་ནི་འགྱུར་དེ་ད་དུང་འགྱུར་གཞན་ཞིག་གི་ངོབོར་འགྲོ་བའི་དབང་དུ་བཏང་ན་རྩ་
བའི་བསྒྱུར་བྱ་ལ་འཕོ་འགྱུར་ཆེར་མི་འབྱུང་བ་དང་།གཞན་ཀློག་མཁན་རྣམས་འགྱུར་གྱི་དཀྱུས་
གང་ཞིག་གི་མཚམས་སུ་ཡོད་ནའང་། རང་རྒྱུད་ཀྱི་མྱོང་ཚོར་དེ་སྐད་ཡིག་གཞན་ཞིག་གི་ཚིག་
འགྲོས་བརྒྱུད་དེ་ཡོང་གི་ཡོད་པའི་ཚོར་སྣང་འབད་མེད་དུ་སྦྱིན་ཐུབ་པ་དེ་ཡིན། དོན་སྒྱུར་གཙོ་
བོར་བཟུང་བའི་འགྱུར་རྣམས་ཡང་བསྐྱར་འགྱུར་གཞན་ཞིག་གི་ངོ་བོར་སོང་ཚེ་ཐོག་མའི་མ་ཡིག་
དང་འགྱུར་གཉིས་པ་གཉིས་ཀྱི་བར་ན་གནམ་ས་ལྟ་བུའི་ཁྱད་པར་ཤོར་ཡོད་པ་རྒྱ་ཡིག་ལས་བསྒྱུར་
བའི་ཐེ་གོར་ཀྱི་བརྩམས་ཆོས་བོད་འགྱུར་མ་རྣམས་ལ་བལྟས་ནའང་ང་ཚོས་ལས་སླ་བོར་རྟོགས་
ཐུབ་པ་ཞིག་ཡིན། ཕྲན་གྱིས་འདིར་ཐད་སྒྱུར་དང་དོན་སྒྱུར་གཉིས་ཀྱི་ཁྱད་པར་ཙམ་ཞིག་བརྗོད་
པ་ལས་དོན་སྒྱུར་ལ་དགེ་མཚན་མེད་པའི་སྒྲུབ་བྱེད་གཏན་ནས་འགོད་ཀྱིན་མེད་ལ། ད་དུང་
བརྩམས་ཆོས་སྐོར་ཞིག་དོན་སྒྱུར་གཙོར་བཟུང་བྱས་ན་དགེ་མཚན་དམིགསབསལ་བ་ཡོད་པའི་
ཕྱོགས་ལ་ཡང་མོས་མཐུན་བྱེད་ཀྱིན་ཡོད། གཞན་ཆབ་སྲིད་དང་དཔལ་འབྱོར་རིག་པ་ལྟ་བུ་
ཐ་སྙད་ངེས་གཏན་ཅན་གྱི་ཚིག་འགྲོས་ལ་བསྟུན་ཐུབ་ནའང་། སྒྱུ་རྩལ་རྩོམ་རིག་དང་འབྲེལ་
བའི་ཕྱོགས་ལ་དེ་ལྟར་བྱེད་དཀའབས་འདིར་ཐ་སྙད་མང་པོ་ཞིག་གོང་འོག་གི་འགྲོས་དང་སྐབས་
དོན་གྱི་བརྗོད་གཞི་སོགས་དང་འབྲེལ་ནས་བསྒྱུར་དགོས་བྱུང་། ཐ་སྙད་དེ་དག་ད་ལམ་བསྒྱུར་
རྩོམ་འདིའི་ལྷན་ཐབས་སུ་འགོད་འདོད་བྱུང་ནའང་ཉེཆར་འདི་ནས་ཐ་སྙད་གཅིག་གྱུར་གྱི་བརྒྱུད་
ལམ་ཞིག་ལག་བསྟར་བྱེད་རྒྱུའི་དམིགས་ཡུལ་བཀོད་སྒྲིག་བྱེད་ཀྱིན་ཡོད་པར་བརྟེན་རེ་ཞིག་
དེ་ལ་བསམས་ནས་ཟུར་འཇོག་བྱས། དམིགས་ཡུལ་དེ་ལམ་ལྷོང་བྱུང་ན་བསྒྱུར་རྩོམ་འདི་དང་
འབྲེལ་བའི་འོག་ནས་ཕྲན་གྱིས་གསར་བཟོ་བྱས་པའི་ཐ་སྙད་རྣམས་རྣམ་པ་ཚོ་ལ་འབུལ་ཆོག་
ཆོག་ཏུ་ཡོད།
སྤྱིར་ཆོས་རྗེ་ས་སྐྱ་པཎ་ཌིཏས། དགོས་པ་ཆུང་ལ་བརྡ་གསར་མི་སྦྱོར་ཏེ། མ་
རྟོགས་པ་དང་འོག་པར་རྟོག་པ་དང་ཐེ་ཚོམ་གྱི་རྒྱུ་ཡིན་པའི་ཕྱིར་རོ། །ཞེས་གསུངས་པ་ནི་ཉམས་
༡༠

མྱོང་ཚད་མར་གྲུབ་པའི་མཁས་པའི་ལེགས་བཤད་རྨ་མེད་པ་རུ་གོ་ནས་རང་རེའི་མེས་པོ་གོང་མ་
རྣམས་ཀྱི་གསུང་རབ་དྲི་མ་མེད་པ་དག་ལ་བསྟུན་ཅི་ཐུབ་བྱས་ཡོད། གཞན་ད་ལམ་གྱི་འགྱུར་
འདི་དོན་སྒྱུར་གཙོ་བོའི་དབང་དུ་བཏང་ན་ཚིག་སྦྱོར་འདི་ལས་བདེ་བ་དང་ཡིག་ཚོགས་ཅུང་ཟད་
བསྐུམ་ཐུབ་ནའང་བོ་དོང་པཎ་ཆེན་ཕྱོགས་ལས་རྣམ་རྒྱལ་གྱིས། དོན་བསྡུབ་དང་ཚིགས་སུ་
བཅད་པ་མ་ཡིན་པ་ལ་རྣམ་པར་དབྱེ་བའི་སྦྱོར་བ་དང་ཚིག་གི་ཕྲད་རྣམས་བསྐུམ་པར་མི་
བྱའོ།།གསུངས་པ་ནི་གོ་རྒྱུ་ཡོད་པའི་མན་ངག་ཏུབཟུང་ནས་དེ་ལ་རྩ་འཛིན་ཅི་ཐུབ་བྱས་ཤིང་། སྒྲུང་
ནང་གི་མི་སྣ་དང་ས་ཆའི་མིང་རྣམས་སྔགས་ཡིག་འབྲི་སྟངས་ལྟར་བྲིས་ན་དེང་སྐབས་མངཔོས་
སྦྱོར་ཀློག་མི་ཐུབ་པར་བརྟེན། ཕྱི་གླིང་པའི་མིང་སྒྲ་བོད་ཡིག་ནང་སྒྲ་གང་ཐོན་དུ་འབྲི་མུས་ལྟར་
བྲིས་ཡོད། ཡང་སྒྲུང་རྩོམ་གྱི་ནང་དུ་བོད་མི་བྱིངས་ཀྱིས་ཆ་རྒྱུས་མེད་པའི་དངོས་པོ་དང་མི་
སོགས་གང་ཐོན་ལ་གོ་བདེའི་ཆེད་དུ་ཞབས་མཆན་རེ་བྲིས་ཡོད། དེ་མིན་གོ་སྐབས་འདི་ལས་
འཕྲོས་ཏེ་རྣམ་པ་ཚོ་ལ་རང་གི་ཉམས་མྱོང་དང་མཐོང་ཐོས་སྐོར་ཞིག་བློ་གཟུ་བོར་གནས་པའི་སྒོ་
ནས་ཞུ་འདོད་ཡང་ཡང་བྱུང་ནའང་། བློ་གསལ་བགྲོད་པའི་ཐེམ་སྐས་ལས། ལེགས་པར་
བཤད་ན་མཁས་རློམ་ཅན་དུ་མཐོང་། །ཞེས་གསུངས་པའི་དོན་ལ་ཡིད་ཞུམ་ནས་སྨྲ་བའིསྒོ་མོ་
རང་བཞིན་གྱིས་ཟུམ་པར་གྱུར།
གོང་དུ་རྣམ་པ་ཚོ་ལ་ཞུས་པ་བཞིན་ད་ལྟའི་རང་རེའི་གནས་བབས་དང་སྤྱི་ཚོགས་ལ་
བསམ་ན་བློ་བསྐྱེད་གསར་བ་རེ་འབྱུང་སྲིད་པར་འདོད་པ་ལས་གཞན་སྔོན་གྱི་ལོ་ཙཱ་བ་ཉི་ཟླ་ལྟ་
བུ་དག་གི་འགྱུར་དང་བསྡུར་ན། ལོ་ཙཱ་བ་རྔོག་བློ་ལྡན་ཤེས་རབ་ཀྱི་ཞལ་ནས། ཁོབོ་ཅག་ནི་དེ་
དྲུང་སྲིན་བུ་མེ་འཁྱེར་འདྲ། །གསུངས་པའི་དོན་ལས་མི་འདའ་བ་སྨྲ་ག་ལ་དགོས། དེ་མིན་
རང་རེའི་མེས་པོ་རྣམས་ཀྱི་ངག་རྒྱུན་ན། བསྟན་བཅོས་རྣམ་དག་ཅིག་རྩོམ་སྒྱུར་བྱེད་པ་ལ་ཡི་
དམ་ལྷའི་གནང་བ་ཐོབ་པ། བླ་མ་གོང་མའིམན་ངག་དང་ལྡན་པ། རིག་པའི་གནས་ལྔལ་མཁས་
པའི་ཁྱད་པར་གསུམ་ཚང་དགོས་པར་སྨྲ་བཞིན་ཡོད་པ་དེ་སྐབས་འདིར་འབྲེལ་མིན་གང་ལྟར་
༡༡

མི་
ཡང་རྒྱ་གར་གྱི་གནའ་བོའི་སྙན་ངག་གྲགས་ཅན་བྷ་ར་ཏ་དབྱིན་འགྱུར་མའི་སྔོན་གླེང་དུ།
རིགས་ཤིག་གི་སྒྱུ་རྩལ་རྩོམ་རིག་ཅིག་མི་རིགས་གཞན་ཞིག་གི་སྐད་ཡིག་ནང་དུ་བསྒྱུར་བ་ལ། མི་
རིགས་དེ་གཉིས་ཀྱི་རིག་པའི་གཞུང་ལུགས་ཀྱི་ཚིག་འགྲོས་རྣམས་སྒྱུར་པ་པོའི་ངག་སྒོན་འབད་
མེད་དུ་འབྱོར་དགོས་པར་མ་ཟད། མི་རིགས་དེ་གཉིས་ཀྱི་བསམ་བློའི་ལྟ་གྲུབ་དང་རང་བྱུང་
ཁམས་ལ་ངོས་འཛིན་ཚུལ། གཞན་རྩོམ་པ་པོའི་བསམ་བློའི་རང་གཤིས་དང་བརྩམས་ཆོས་
ཀྱི་རྒྱབ་ལྗོངས། སྐབས་དེའི་སྤྱི་ཚོགས་ཀྱི་གནས་བབས་དང་སྒྱུ་རྩལ་གྱི་ཚད་གཞི་སོགས་ངེས་
པར་དུ་ཁོང་དུ་ཆུད་པར་བྱེད་དགོས་ཞེས་དང་། སྨྲ་བའི་ཁྱུ་མཆོག་རྗེ་བཙུན་ཤེས་རབ་རྒྱ་མཚོའི
ཞལ་སྔ་ནས། ཚིག་གི་དག་ཆས་དོན་གྱི་གནད་འབྱིན་ཅིང་། །དོན་གྱི་གོ་བས་ཚིག་གི་དག་
ཐོན་པ། །སྐྱེས་སྦྱང་རིག་རྩལ་ལྷ་ཡི་ལུང་འདྲ་བས། །རྩོམ་སྒྱུར་པདྨའི་དགའ་ཚལ་སྤེལ་
གྱུར་ཅིག །གསུངས་པ་རྣམས་ནི་སུས་ཀྱང་སྣང་མེད་བྱེད་ཐབས་མེད་པའི་མན་ངག་འབའ་ཞིག་
ཏུ་སེམས། ད་དུང་བྱུང་ན་ཡར་ལུང་དགེ་བཤེས་ཆེན་མོའི་ཞལ་ནས། རྣམ་དག་བརྡ་སྤྲོད་ལྟ་
བའི་བློ་མིག་ཕྱེ། །ཚིག་སྦྱོར་རླབས་ཕྲེང་འཕྱུར་བའི་མགྲིན་པ་ཡངས། །ཕས་རྒོལ་གཡུལ་གྱི་
ལམ་རྒྱུས་མི་དམན་པས། །སུན་འབྱིན་མཚོན་ལ་འཇིགས་པའི་ཞུམ་པ་མེད། །གསུངས་པའི་
དོན་ལ་ཡང་མི་འཇིགས་དགེ་བའི་སྤོབས་པ་གཟེངས་སུ་མཐོ་བ་ཞིག་དགོས་པར་སྙམ།
ད་ནི་སྐབས་སུ་བབས་པའི་མཇུག་བསྡུ་བ་ལ། གངས་རིའི་ལྗོངས་ཀྱི་སྙན་ངག་
སྨྲ་བ་རྣམས་ཀྱི་སྤྱི་བོའི་གཙུག་རྒྱན་སྡེ་ཁྲི་ཡོངས་འཛིན་རིན་པོ་ཆེ་གཙུག་ལག་ཆོས་ཀྱི་འདོད་
འཇོའི་ཞལ་ནས། གཟུ་བོར་གནས་པའི་བློ་ཡི་རྩལ། །མི་དམན་དཀའ་གནད་ལྟ་བ་ལ། ། ལོང་
བ་མིན་པའི་རྐང་དྲུག་དག །མཆིས་ན་ལོངས་སུ་སྤྱོད་པར་མཛོད། །ཅེས་དང༌། ཞང་ཞུངབ་
ཆོས་དབང་གྲགས་པས། གྲོགས་དག་ཕུགས་ཀྱི་རབར་ནི། །གསེར་གྱི་འཁྲི་ཤིང་འདི་སྐྱེས་ཏེ།།
མིག་དག་དོན་ཡོད་བྱེད་པ་དག །དལ་བར་འདུག་པ་མི་རིགས་སོ། །གསུངས་པའི་དོན་ལ་
གཟུ་བོའི་བློ་ཡིས་ལན་ཞིག་བསམས་རྗེས། ལོ་ཆེན་བཻ་རོ་ཙ་ནས། བདེན་ཅིང་འཐད་ན་ལེགས་
༡༢

བཤད་བྱིས་པའི་ཚིག་ཀྱང་ཉོན། །མིབདེན་དོན་དང་འགལ་ན་རྒྱལ་བའིབཀའ་ཡང་ཞོག །ཚིག་
གི་རྩབ་མ་དཔྱོད་དོན་གྱི་རྩབར་དཔྱོད། །ཅེས་དང་། ཉདབོན་ཀུན་དགའདཔལ་གྱིས། ལེགས་
ན་དགྲཔོའི་ངག་ལ་འཇུག་དགོས་ལ། །སྐྱོན་དང་བཅས་ན་བཤེས་ཀྱི་བདག་ལའང་མིན། །དུག་
ཆུའི་རྒྱུན་འབབ་གསེར་རིའང་འདོར་དགོས་ལ། །སྦྲང་རྩི་འབྱུང་ན་ཚེར་མའི་ཤིང་ཡང་
བསྟེན།།གསུངས་པ་རྣམས་ནི་མཁས་གྲུབ་ཚད་ལྡན་གྱི་གསུང་ཚད་མ་རུ་སྣང་བས། རྣམ་པ་
ཚོས་སྤང་བླང་དང་འཇུག་ལྡོག་གི་རིམ་པ་སྒོ་འབྱེད་པའི་ལྡེ་མིག་ཏུ་བཟུང་ནས་ལེགས་ཉེས་དང་
དགེ་སྐྱོན་ཐད་ཀར་གནང་རྒྱུའི་རེབ་ཆེ། ཙིའི་ཕྱིར་ཞེན་འཇམ་དབྱངས་བླ་མ་རྗེགུང་ཐང་བསྟན་
པའི་སྒྲོན་མེའི་ཞལ་ནས། མི་ཤེས་པ་རྒྱུན་མཐའི་བར་ཡིན་པས་མ་རྟོགས་པའི་དོན་ལ་ལོག་
པར་བཤད་པ་འབྱུང་ངེས་པའི་ཕྱིར། ཞེས་གསུངས་པ་ནི་བརྗོད་དོན་ལ་མི་བསླུ་བའི་གསུང་
ཚད་མ་ཡིན་པའི་ཕྱིར་རོ། །གཞན་ཡང་འཇམ་མགོན་ས་སྐྱ་པཎ་ཌིཏས། བསྟན་བཅོས་འཁྲུལ་
དང་མ་འཁྲུལ་བ། །སྐྱེ་བ་གཏན་གྱི་གྲོས་ཡིན་པས། །འདི་ཡི་ལེགས་ཉེས་དཔྱོད་པ་ལ། །སྡང་
ཞེས་སྨྲ་ན་རང་མཚང་ཡིན། །ཞེས་དང༌། ༧གོང་ས་ལྔ་པའི་ཞལ་ནས། ངེས་པར་མཛའ་ན་
ངོ་བསྟོད་མ་ཡིན་པའི། །བླང་དོར་ཤ་ཚའི་གཏམ་གྱིས་གསོང་བར་སྨྲ། །ཞེས་གསུངས་པ་ལྟར་
མདུན་རྒྱབ་དང་མངོན་ལྐོག་མ་བྱས་པར་བླང་དོར་གྱི་བསླབ་བྱ་ཐད་ཀར་གནང་ན་ལེགས་བཤད་
ལ་ལེགས་བཤད་དུ་འཛིན་པ་ལས་ལོག་པར་ནམ་ཡང་མི་བལྟ་སྟེ། ཡོངས་ཀྱི་དགེ་བའི་བཤེས་
གཉེན་ཆེན་མོ་རྗེ་བཙུན་ཤེས་རབ་རྒྱ་མཚོའི་ཞལ་ནས། བསམ་སྦྱོར་རྣམ་པར་དག་པའི་སྒོནས་
ཕན་ཚུན་འཁྲུལ་སེལ་གྱི་བརྒལ་ལན་བྱེད་པ་མི་འཐད་པ་མེད་ཀྱི་སྟེང་དུ་ཆེད་བསྔགས་ལྷའི་མེ་
ཏོག་མནར་བ་འཐོར་བའིཡུལ་དམ་པར་གྱུར་ལགས་ཏེ། ཞེས་དང༌། སྔ་འགྱུར་རྙིང་མའི་མཁས་
གྲུབ་འཇུ་མི་ཕམ་གྱི་ཞལ་ནས། དེ་ཕྱིར་དེ་རྣམས་ལེགས་པར་སྤངས་ནས་སུ། །རིགས་པའི་
ལམ་ནས་ཚུལ་བཞིན་དཔྱད་པ་ཡི། །གཏམ་གྱི་སྦྱོར་བས་ཆགས་སྡང་མི་སློང་ཞིང་། །བློ་ལྡན་
སྐྱེ་བོའི་ཚོགས་ཀུན་དགའ་བར་བྱེད། །ཅེས་གསུངས་པ་ལྟར་རྟོན་བཞི་གོ་ལྡོག་གི་དབང་དུ་མ་
༡༣

སོང་བའི་ལེགས་བཤད་ཀྱི་སྐྱེས་བཟང་ཡིག་འཇོ་བའི་ཕྱོགས་ལ་གཅིག་ཏུ་རེའོ། །ཞེས་ལག་གཉིས་
ཐལ་མོ་དངབཅས་སྐབས་དོན་མཇུག་བསྡུབའི་སྦྱོར་བ་ལ་ཉེབར་ཕྱོགས་པ་པོ་ནི་འཛམ་གླིང་ཟླུམ་
གཟུགས་གོ་ལའི་ཡང་སྟེང་། བསིལ་ལྗོངས་ཁ་བ་དཀར་པོའི་ཤར་ཕྱོགས། མདོ་ཁམས་གཡར་
མོ་ཐང་གི་ལྷོ་རྒྱུད། མདོ་སྨད་རྔ་གཡང་ཕྱུག་མོའི་སྟོད་ཀྱི་ཆ་རུ་གསེར་གྱི་མཁར་རྔ་ཐུར་དུ་བུབ་
པ་ལྟ་བུའི་སའི་དཀྱིལ་འཁོར་དུ། ཁྱབ་བདག་འཁོར་ལོའི་མགོན་པོ་ཀུན་མཁྱེན་བཞད་པའི་རྡོ་
རྗེ་སླར་ཡང་ལྗོངས་འདིར་སྐྱེས་རབས་ཀྱི་ཕྲེང་བ་བཟུང་བ། ཡུལ་གངས་ཅན་གྱི་མ་ཧཱ་པཎ་ཌི་
ཏ་སྐྱབས་མཆོག་འཇིགས་མེད་དབང་པོ་དང་སྲས་ཀྱི་ཐུབོ་འཇམ་དབྱངས་བླམ་རྗེགུང་ཐང་བསྟན་
པའི་སྒྲོན་མེ་གཉིས་ཀྱིས་ཕྱག་གིས་བཏབ་ཅིང༌། བྱིན་གྱིས་བརླབས་པའི་ཆོས་སྡེ་ཆེན་མོ་སྒོམང་
སྒར་དགའ་ལྡན་བསླབ་གསུམ་ཟུང་འཇུག་བདེ་ཆེན་གླིང་ནས་སྟོན་པ་བདེ་བར་གཤེགས་པའིབསྟན་
པ་ལ་རབ་ཏུ་བྱུང་བའི་རྒྱལ་ཁམས་པ་རྔ་བ་ཆོས་གྲགས་ཀྱིས་སྤྱི་ལོ༢༠༠༤ ལོའི་སྤྱི་ཟླ་༡༢
པའི་ཚེས་༨ཉིན་བཞུགས་སྒར་རྡ་ས་ནས།། །།

ཐེ་གོར་དང་ཐེ་གོར་གྱི་བརྩམས་ཆོས།
༄༅། །དེ་ལ་འདིར་པད་དཀར་ལྡུམ་རའིནང་གི་ལྷ་ཡི་ཕོ་ཉ་<<གྷོ་ར>>ཞེས་པའིབརྩམས་
སྒྲུང་ལ་འཇུག་པའི་ཐོག་མར་རྩོམ་པ་པོའི་ཡབ་མེས་རྣམས་ཀྱི་ཁྱིམ་རྒྱུད་དང་། དེ་ལས་འཕྲོས་
པའི་ལོ་རྒྱུས་མདོར་བསྡུས་ཤིག་གིས་སྔོན་འགྲོའི་མཚམས་སྦྱར་ཏེ། རྩོམ་པ་པོ་ངོ་སྤྲོད་མདོར་
བསྡུས་ཤིག་ཞུས་ན།
ཁོང་གི་ཡབ་མེས་རྣམས་ཀྱི་ཆོས་བརྒྱུད་ཅི་ཞིག་ཡིན་དང༌། ཁོང་རང་ཉིད་ཕྱི་
ནང་གང་ཞིག་ཡིན་མིན་སོགས་ཀྱི་སྐོར་ལ་དེང་སང་བཤད་ཚུལ་སྣ་ཚོགས་པ་ཞིག་ཡོད་ནའང་།
དོན་དངོས་ཀྱི་བྱུང་བ་ངོ་མ་རྣམས་ཁོང་རང་ཉིད་ཀྱི་ཡབ་མེས་རྣམས་ཀྱི་ལོ་རྒྱུས་དེབ་ཐེར་
སོགས་སུ་ཇི་ལྟར་འཁོད་པ་རྣམས་ལ་རང་གི་བསམ་བློའི་འཁྱེར་སོ་དང་སྒོ་བསྟུན་ནས་ཞེ་
འདོད་ཀྱི་ཚོན་རྩི་སྣ་ཚོགས་མ་བྱུགས་པར། དུས་རབས་སོ་སོའི་ནང་དུ་ཡིག་འཇོག་བྱས་
པའི་ཁོང་རང་ཉིད་ཀྱི་མེས་པོ་རྣམས་ཀྱི་སོར་མོའི་འདུ་བྱེད་ལས་བྱུང་བའི་ཡིག་རྙིང་ཁུངས་
འཕེར་བ་རྣམས་སྔོན་གྱི་བྱུང་བ་བརྗོད་པའི་དཔང་པོར་བཞག་སྟེ་ཅུང་ཟད་སྨྲས་ན།
༡༥

དེ་ཡང་ཐེ་གོར་གྱི་ཁྱིམ་རྒྱུད་དུ་གྱུར་པའི་རྟཱ་ཀུ་ར་ཞེས་པའི་རྒྱུད་པ་འདི་རྒྱ་གར་ཤར་
ཕྱོགས་སུ་བྱུང་བའི་ཚུལ་ནི། དུས་རབས་བཅུ་བའི་སྨད་དེ། སྤྱི་ལོ་༩༩༤ (ཡིག་ཆ་འགའ་
ཞིག་དུ་སྤྱི་ལོ་༡༠༠༠ ལོར་བཤད་པ་ཡང་སྣང་།) ལོར་ཁྱིམ་རྒྱུད་དེ་ཐོག་མར་བྱུང་བར་བཤད་
ཅིང་། གང་ལྟར་དེ་གཉིས་ཀྱི་བར་ལ་ལོ་གྲངས་དྲུག་ཙམ་གྱི་ཁྱད་པར་མ་གཏོགས་མེད། སྔ་
མ་ལྟར་ན་ལོ་དེར་མཉམ་མེད་ཇོ་བོ་ཆེན་པོ་འཁྲུངས་ནས་དགུང་ལོ་བཅུ་གཉིས་སུ་སླེབས་ཙམ་
ཡིན་པ་རྒྱ་བོད་ཀྱི་ཡིག་ཆ་ཚང་མ་མཐུན།
འོན་ཀྱང་གཏམ་རྒྱུད་གསེར་ཐང་དུ་དགེ་ཆོས་ཀྱིས་ཙེ་དེའི་ཡུལ་གྱི་རྒྱལ་པོ་ཀརྣ་དང།
བྷང་ག་ལའི་མ་ཧྭའི་པ་ལ་དང་པོ་སྟེ། ན་ཡ་པཱ་ལའི་སྐབས་ཀྱི་ཆབ་འབངས་སོགས་ཀྱི་བར་ལ་
འཁྲུགས་འཛིངས་ཤོར་བ་ལ་མཉམ་མེད་ཇོ་བོ་ཆེན་པོས་བར་འདུམ་མཛད་པར་གྲགས། ཞེས་
ན་ཡ་པཱ་ལ་བྷང་ག་ལའི་མ་ཧྭའིཔ་ལ་དང་པོ་རུ་བཤད་པ་ལ་ཁུངས་ཡོད་མེད་མ་ངེས་ཀྱང་། ཕྱིས་
ཀྱི་མཁས་པ་འགའ་ཞིག་གིས་དེ་བྷང་ག་ལའི་རྒྱལ་པོ་གཽ་པཱ་ལ་ནས་མར་བརྩིས་པའི་རྒྱལ་རབས་
བདུན་པ་མ་ཧཱའིཔཱ་ལ་དང་གཅིག་ཏུ་ངོས་བཟུང་འདུག་པ་ཤིན་ཏུ་འཁྲུལ་ཏེ། མཉམ་མེད་ཇོ་བོ་
ཆེན་པོ་རང་རེའི་རྣམ་ཐར་ཆོས་འབྱུང་སོགས་སུ་ཞིབ་ཕྲ་འཁོད་པའི་ཤར་ཕྱོགས་བྷང་ག་ལའིརྒྱལ་
པོ། དཔལ་ལྡན་ཆོས་སྐྱོང་ངམདྷརྨཔཱལའི་ཚ་བོམཧཱའིཔཱ་ལ་ནསམརབརྩིས་པའི་རྒྱལ་རབས་བདུན་
པ་ནེ་ཡ་པཱ་ལ་དང་དུས་མཚུངས་པ་རྒྱ་གར་གྱི་ཡིག་ཆ་རྙིང་པ་རྣམས་ཁ་གཅིག་མཐུན་ཡིན་པར་མ་
ཟད། ཀུན་མཁྱེན་ཇོ་ནང་བའི་ཆོས་འབྱུང་དུ་ཡང་ན་ཡ་པཱ་ལ་རྒྱལ་སྲིད་ལ་འཁོད་སྐབས་དང་ཇོ་བོ་
རྗེ་བོད་ལ་ཕེབས་སྐབས་གཉིས་དུས་མཚུངས་པ་རྣམ་ཐར་ཁུངས་མ་རྣམས་ནས་བཤད་ཅེས་དང༌།
རྫོབོས་བལ་ཡུལ་ནས་ཁོང་ལ་བརྫངས་པའི་འཕྲིན་ཡིག་གཅིག་ཀྱང་སྣང་། ཞེས་ཐོས་པ་རྒྱ་མཚན་
དུ་བྱས་པ་ཙམ་མ་ཡིན་པའི་སྒྲུབ་བྱེད་རྣལ་མབཀོད་འདུག་པ་དང་། རང་རེའི་རྒྱལ་རབས་འགའ་
ཞིག་ཏུ། ལྷ་སྲས་མུ་ཏིག་བཙན་པོངོ ས་རྒྱ་གར་གྱི་རྒྱལ་པོ་དྷརྨཔཱ་ལ་བཟུང་ནས་བཟང་བཙོན་དུ་བཅུག་
པ་སོགས་བཤད་པ་ལ་ཁུངས་ཡོད་མེད་གང་ལྟར་ཡང༌། གྲུབ་ཐོབ་ཨུ་རྒྱན་པས་ཆོས་རྒྱལ་ཁྲི་སྲོང་
༡༦

ལྡེའུ་བཙན་གྱི་སྲས་ཁྲིལྡེ་སྲོང་བཙན་དང་། པཱ་ལའི་རྒྱལ་རབས་བཞིཔ་དཔལ་ལྡན་ཆོས་སྐྱོང་ངམ་
དྷརྨ་པཱ་ལ་གཉིས་དུས་མཚུངས་པར་བཤད་པ་ཤིན་ཏུ་ཁུངས་བཙན་པར་མངོན་ཏེ། པཱ་ལའི་རྒྱལ་
པོདྷརྨཔཱ་ལ་དང་རྒྱ་ནག་ཐང་གི་གོང་མ་ཧྲུན་ཙུང་ཕ་བུརྣམས་དུས་མཚུངས་པ་རྒྱགར་ཤར་ཕྱོགས་
ཀྱི་པཎ་ཌིཏ་ཙན་དྷིར་དྷ་སན་གྱིས་བྷང་ག་ལའི་ལོ་རྒྱུས་ནང་དུ་ཞིབ་ཕྲགས ལ་ལ། ཐང་རྒྱལ་རབས་
ཀྱི་གོང་མའི་གདུང་རབས་གསུམ་སྟེཐང་རྒྱལ་ཏེ་ཙུང་དང་སྲས་ཧྲུན་ཙུང་། ཚ་བོ་ཤན་ཙུང་རྣམས་
མུཏིག་བཙནཔོའི་སྐབས་སུ་བྱུང་བཐངབོད་དབོན་ཞངམཐུན་འབྲེལ་གྱི་རྡོ་རིང་གི་ངོས་སུཡང་ཤིན་
ཏུགསལ་བ་རྣམས་གུང་བསྒྲིགས་ནས་དཔྱད་ན་དུས་རབས་ཀྱི་དཀྱོག་མཚམས་ལྷང་ལ་འབུད་ངེས་
སོ།།
པྲཱ་ལའི་རྒྱལ་རབས་བདུན་པ་མ་ཧཱའི་པཱ་ལ་སྤྱི་ལོ་༨༧༢ ལོར་རྒྱལ་སྲིད་དུ་འཁོད་
པ་མཁས་དབང་དུང་དཀར་ཚང་གིས་གསུངས་པ་ལ་ཡང་ཁུངས་ཡོད་མེད་དཔྱད་དགོས་ཏེ།
བྷང་ག་ལའི་རྒྱལ་རབས་སུ་སྤྱི་ལོ་༨༨༠ ལོར་ཁྲིར་འཁོད་པ་བཤད་པ་དང༌། གཏམ་རྒྱུད་
གསེར་ཐང་དུ། སྟོན་པ་འདས་རྗེས་ཀྱི་ལོ་༡༥༢༤ ལ་ཁྲི་བཟུང་ཞེས་བཤད་པ་གཉིས་ལ་ལོ་
ཚིགས་གཅིག་གི་ཁྱད་པར་ཡང་མེད་པར་ཁྲིགས་སེ་འབབ་པས་སོ། །
གང་ལྟར་གཏམ་རྒྱུད་གསེར་ཐང་དུ་མ་ཧའི་པཱ་ལ་དང་པོའི་སྐབས་རྒྱལ་སྲིད་སླར་
ཐོབ། འདི་ལ་ན་ཡ་པཱ་ལ་ཡང་ཟེར་ཞིང་། ཞེས་པའི་ན་ཡ་པཱ་ལ་དེ་རྒྱལ་རབས་བཅུ་གསུམ་
པ་ལ་ངོས་འཛིན་མ་བྱས་པར་པཱ་ལའི་རྒྱལ་རབས་བདུན་པ་རུ་ངོས་བཟུང་ན་དེ་ནས་མར་
རྒྱལ་རབས་བཅུ་གསུམ་པ་ནེ་ཡ་པཱ་ལ་སྤྱི་ལོ་༡༠༤༠ ལོར་ཁྲི་འཁོད་པའི་བར་དུ་ལོ་
ཡོད་པས། ཇོ་བོའི་འཁྲུངས་ལོ་དུས་རབས་དགུ་བའི་དཀྱིལ་ཙམ་དུ་ཡར་ནུར་ནས། དགུང་
གྲངས་ཉིས་བརྒྱ་ཡར་མར་ཞིག་ལ་བཞུགས་ཞེས་རང་ལུགས་ཤིག་མཛད་ན་མ་གཏོགས་
ལོ་རྒྱུས་གོང་འོག་སྒྲིག་ཐབས་ཡེ་ནས་མེད་དེ། མཉམ་མེད་ཇོ་བོ་ཆེན་པོ་སྤྱི་ལོ་༡༠༥༤
ལོར་གཤེགས་པ་འཕགས་བོད་ཀྱི་གཞུང་ལུགས་ཚད་ལྡན་ཚང་མ་དགོངས་པ་གཅིག་ཏུ་མཐུན་
༡༧

ཞིང་། དེར་མ་ཟད་ད་དུང་རྒྱལ་པོ་མ་ཧྭའི་པཱ་ལ་མངའབད ག་ཁྲི་རལ་བ་ཅན་གྱི་སྐབས་སུ་བྱོན་
པ་དང་། རགས་རྩིས་ཀྱི་དབང་དུ་བཏང་ན་ཁོང་གཉིས་ཀྱི་འདས་ལོ ཡང་དུས་མཚུངས་སུ་འཁེལ་
བ་རྗེ་བཙུན་ཏཱ་ར་ནཱ་ཐའིཆོས་འབྱུང་ན་ཇི་ལྟར་བཤད་པ་བཞིན་དོན་ལ་ཡང་གནས་སོ། །
གོང་དུ་བཤད་པ་བཞིན་སྤྱི་ལོ་༩༩༤ ལོར་རྒྱ་གར་བྷང་ག་ལའི་ནང་པའི་རྗེ་འབངས་
ཚང་མ་ཧིན་དྷུ་རྒྱལ་པོ་ཨ་དྷི་སུར་ཞེས་པའི་དབང་འོག་ཏུ་ཚུད་ནའང་། ཁོང་ནང་བསྟན་གྱི་
ཁ་གཏད་དུ་ཆེད་དུ་ལངས་ནས་ནང་པ་རྣམས་ལ་བརྡབ་གསིག་ཆེས་ཆེར་གཏོང་མཁན་ཞིག་
མིན་པར་མངོན་ཏེ། དུས་རབས་བཅུ་གཅིག་པ་དང་བཅུ་གཉིས་པའི་ནང་དུ་གནས་དེར་ནང་
པའི་པཎ་ཌིཏ་མང་པོ་བྱོན་པར་མ་ཟད། བི་ཀྲ་མ་ལ་ཤཱིལ་རུ་གསང་སྔགས་ཀྱི་བསྟན་པ་ཆེས་
ཆེར་དར་བར་བྱེད་མཁན་རྣམས་དང༌། ཕྱིས་དུས་སུ་རང་རེའི་ལྗོངས་སུ་བྱོན་པའི་པཎ་ཌི་
ཏ་ཕལ་ཆེ་བ་ཡང་གནས་དེ་ནས་ཕེབས་པ་ཤ་སྟག་ཡིན་པ་རྣམ་ཐར་ཆོས་འབྱུང་སོགས་ན་ཤིན
ཏུ་གསལ་བའི་ཕྱིར་རོ། །
འོན་ཀྱང་ཧིན་དྷུ་ཡི་རྒྱལ་པོ་ཨ་དྷི་སུར་གྱིས་ཤར་ཕྱོགས་བྷང་ག་ལའི་ཡུལ་དུ་དབང་
བསྒྱུར་བ་ནས་བཟུང་གནས་དེར་བཀྲ་མི་ཤིས་པའི་ཐན་ལྟས་སྣ་ཚོགས་བྱུང་ཞིང༌། སྐབས་
དེར་རྒྱལ་པོའི་སེམས་ལ་རྐྱེན་ངན་འདི་དག་ཚང་མ་ལྷ་དང་མཁའ་འགྲོའི་ཚོགས་རྣམས་ཐུགས་
མ་དགྱེས་པའི་ཆོ་འཕྲུལ་དུ་བསམས་ནས། རང་གི་མདུན་ན་འདོན་གྱི་གཙོ་བོ། བློན་ཆེན་
གུ་ཎ་རམ་བྷ་ཐཱ་དང་ལྷན་དུ་གནད་དོན་དེའི་ཐད་ལ་གོ་བསྡུར་བྱས་པ་བརྒྱུད། མཐའ་མཇུག་
ཏུ་རིག་བྱེད་ཀྱི་གཞུང་ལུགས་ལ་མཁས་པའི་པཎ་ཌིཏ་རྣམས་ལ་བྲམ་ཟེའི་རིགས་ཀྱི་ཆོས་ལུགས་
དང་ཆོ་ཀ་རྣམས་འཆད་སྤེལ་བྱེད་བཅུག་ནས་ཧིན་དྷུཡི་གདོད་མའི་ཆོས་ལུགས་མི་ཉམས་རྒྱུད་
འཛིན་བྱེད་འཇུག་རྒྱུའི་མཐའ་སྡོམ་བཞག
འོན་ཀྱང་བྷང་ག་ལའི་ཡུལ་དུ་བྲམ་ཟེའི་རིགས་ཀྱི་ཆོས་ལུགས་སྤེལ་རྒྱུ་ལ་རྒྱལ་བློན་
རྣམས་ཀྱིས་བློས་འཁེལ་ཞིང་། གདེང་འཇོག་བྱེད་ཆོག་པའི་མཁས་པ་ཤིན་ཏུ་དཀོན་པར་བརྟེན།
༡༨

མཐར་ཀཱནོ་རྗི་ཡི་རྒྱལ་པོ་བིས་རཱ་སེན་ཧྭ་ལ་བྲམ་ཟོའི་ཆོས་ལུགས་ལ་མཁས་པའི་པཎ་ཌི་ཏ་སྐོར་
ཞིག་བྷང་ག་ལ་རུ་གཏོང་རྒྱུའི་རེ་བ་དང་སྐྱབས་འཇུག་ཞུས། ཀཱ་ནོ་རྗི་ཡི་རྒྱལ་པོས་
བྷང་ག་ལའི་རྒྱལ་པོ ཨ་དྷི་སུར་གྱི་རེ་འབོད་ལ་ངོས་ལེན་བྱས་ཏེ་རང་གི་རྒྱལ་ཁོངས་ནས་རྩོད་མེད་
ཡོངས་གྲགས་ཀྱི་པཎ་ཌི་ཏ། བྷ་ཐཱ་ན་རཱ་ཡ་ནཱ་དང་། དྷ་ཤཱབིས་དྷ་གྷར་བྷ། ཙན་དྷི་ར་དང་ཤྲཱི་
ཧར་ཤཱ་སོགས་ལྔ་བདམས་ནས་འཁོར་ནང་མི་དང་བཅས་བྷང་ག་ལ་རུ་བཏང། པཎ་ཌི་ཏ་དེ་
དག་བྷང་ག་ལ་རུ་འབྱོར་རྗེས་རྒྱལ་པོ་ཨ་དྷི་སུར་གྱིས་སྣེལེན་གཟབ་རྒྱས་ཞུས་པར་མ་ཟད། པཎ་
ཌི་ཏ་དེ་དག་གིས་ཀྱང་རྫུ་འཕྲུལ་སྣ་ཚོགས་བསྟན་ཏེ་རྒྱལ་པོ་ཐུགས་མཉེས་པར་བྱས། བྷང་ག་
ལ་རུ་འབྱོར་བའི་པཎ་ཌི་ཏ་རྣམས་ཀྱི་ནང་གི་གཙོ་བོ་དེ། བྷ་ཐཱ་ན་རཱ་ཡ་ཡིན་ཞིང་། ཁོང་ཚོ་བྷང་
ག་ལ་རུ་བཞུགས་པའི་རིང་ལ་རྒྱལ་བློན་འབངས་དང་བཅས་པས་བརྩི་བཀུར་བླ་ན་མེད་པར་བྱས་
པ་མ་ཟད། ཁོང་ཚོས་ཀྱང་དེ་དག་གི་བསམ་ཕྱོགས་ལ་སྒོབསྟུན་ནས་སྙིང་པོ་ཆོས་ལ་དྲིལ་བའི་
བྲམ་ཟེའི་ལུགས་ཀྱི་ཆོས་ཀྱི་བྱེད་སྒོ་སྣ་ཚོགས་སྤེལ་ཏེ་མཐར་རང་ཡུལ་དུ་འོག འོན་ཀྱང་ཁོང་
ཚོ་བྷང་ག་ལ་རུ་ལོ་གང་འཚམ་སོང་བར་བརྟེན་རང་ཡུལ་དུ་འབྱོར་སྐབས། ཁོ་རང་ཚོའི་གྲོང་
སྡེའིནང་གི་ཁོང་ཚོའི་རྗེས་འཇུག་པ་མང་པོ་ཞིག་གི་གནས་བབས་ལ་འགྱུར་བ་ཧ་ཅང་ཆེན་པོ་ཕྱིན་
ཡོད་པ་མཐོང་བར་བརྟེན། ཁོང་ཚོའི་སེམས་ལ་ཁོ་རང་ཚོ་སླར་ཡང་བྷང་ག་ལ་རུ་སོང་སྟེ། གནས་
དེར་གཞི་བཅས་ན་དགེ་མཚན་ཆེ་བར་མཐོང་ནས་ཕྱིར་བྷང་ག་ལ་རུ་ལོག་སྟེ་གཏན་སྡོད་ཀྱི་མི་
ཚེ་མཇུག་བསྐྱལ།
ཕྱིར་བྷང་ག་ལ་རུ་ལོག་རྗེས་དེ་གའི་རྒྱལ་པོས་ཀྱང་ཁོང་ཚོ་ལ་འཁོར་གཡོག་མང་
པོ་དང་ལྷན་དུ་འཚོ་བའི་དམིགས་རྟེན་དང༌། ཆེ་མཐོང་གི་བཀུར་གཟོ་མཚོན་ཕྱིར་དུ་པཎ་
ཌི་ཏ་རེ་རེ་ལ་གྲོང་སྡེ་རེ་རེའི་བདག་རྐྱེན་སྦྱར་ཏེ། བྷང་ག་ལའི་ཕྱུག་བདག་གྲལ་རིམ་གྱི་གནས་
རིམ་ཁྲོད་དུ་གོ་གནས་ངེས་ཅན་གྱི་སྟེགས་བུ་ཐོབ་པར་བྱས། པཎ་ཌི་ཏ་བྷ་ཐཱ་ན་རཱ་ཡ་ཁོང་ཚོའི་
ཁྲོད་ཀྱི་སྙན་གྲགས་ཆེ་ཤོས་ཡིནཔར་མ་ཟད། ཕྱིས་སུ་རིགས་རྒྱུད་ཀྱི་མྱུ་གུ་ཡང་ཆེས་ཆེར་འཕེལ་
༡༩

བར་གྱུར་ཏེ། ད་ལྟའི་ཋཱ་ཀུ་ར་ཞེས་པའི་རིགས་རྒྱུད་ཀྱི་ཐོག་མའི་མཆེད་ཁུངས་སུ་གྱུར། ཁོང་
ལ་སྲས་བཅུ་དྲུག་འཁྲུངས་ཤིང་ཁོང་ནས་མར་ཇོ་བོ་ཉི་དབང་མགོན་པོའི་ཡང་མེས་རཱམ་མོ་ཞེས་
བར་དུ་མི་རབས་ཉེར་བཞི་སོང་། རཱམ་མོ་ཞེས་ལ་སྲས་གསུམ་འཁྲུངས་པའི་ནང་གི་ཆེ་བ་དཱར་
ཀཱའི་མགོན་པོ་ཡིན་ཞིང་། ཁོང་སྤྱི་ལོ་༡༧༩༤ དང༌། ཆུང་བ་རཱ་མ་ནཱ་ཐ་༡༨༠༠ ལོར་
འཁྲུངས།
ཁོང་ཚོའི་ཡབ་མེས་རྣམས་ལ་སྤུན་མཆེད་ཤིན་ཏུ་མང་བ་མ་ཟད། དེ་དག་ཚང་
མ་མཚན་ཉིད་རིག་པ་དང་། རོལ་མོའི་བསྟན་བཅོས། རིག་བྱེད་ཀྱི་གཞུང་ལུགས། ཟློས་
གར་གྱི་འཁྲབ་གཞུང༌། ས་དཔྱད་དང་རྩིས་ཀྱི་རིག་པ། དེ་མིན་རྒྱ་གར་གྱི་གནའ་བོའི
སྒྱུ་རྩལ་རྩོམ་རིག་སོགས་ལ་རྣམ་དཔྱོད་ཀྱི་འཇུག་པ་ནམ་ལངས་པ་ལྟ་བུ་ཤ་སྟག་ཡིན་པ་ལོ་
རྒྱུས་མང་པོའི་ནང་ལ་ཞིབ་ཅིང་ཕྲ་བར་འཁོད་འདུག་པར་བརྟེན། བརྩམས་ཆོས་རྣམས་
ཀྱི་མཚན་དང་བརྗོད་བྱ་སོགས་ཀྱང་ཞིབ་ཏུ་བརྗོད་རྒྱུ་ལ་དཀའ་ངལ་མེད་ནའང་། འདིར་
སྐབས་དོན་སྒྲིབ་པ་དང་ཡིག་ཚོགས་ལ་འཇིགས་ནས་མ་བྲིས་ལ། མཁས་པའི་གཞུང་
ལུགས་ཀྱི་ཁྲོད་ནས་མན་ངག་གི་བདུད་རྩི་འཐུང་འདོད་ཀྱི་བློ་ལྡན་འདྲ་ཡོད་ན་སྤྱན་རས་
ཀྱི་གཟིགས་པ་ལན་གཅིག་གཡོ་བར་མཛོད་དང་། བློ་གྲོས་ཀྱི་སྒོ་མོ་རང་དགར་འབྱེད་
པའི་ལེགས་བཤད་ཀྱི་ལྡེ་མིག་རིན་མེད་དུ་འཐོབ་པར་འགྱུར་རོ་ཞེས་ཀྱང་བསྐུལ་ལོ། །
དཱར་ཀའི་མགོན་པོ་ཁོང་གི་ཨ་ཁུ་རཱམ་ལོ་ཙན་ལ་སྲས་སྲོས་མ་བྱུང་བར་བརྟེན།
རང་གི་ཨ་ཁུའི་བུ་སྐལ་དུ་བྱིན། ལོ་གྲངས་བཅུ་དྲུག་ཏུ་སླེབས་པའི་སྐབས་སུ་དེང་སང་
བྷང་ལ་དྷེ་ཤ་ཡི་ཁོངས་སུ་ཡོད་པའི་རྗ་སོལ་གྱི་བྲམ་ཟེའི་བུ་མོ་ལོ་བཅུ་གཅིག་ཅན་ཞིག་དང་
ལྷན་དུ་གཉེན་སྒྲིག་བྱས། བུ་མོ་དེ་རང་གི་ཁྱོ་གའི་ཁྱིམ་གཞིས་སུ་སླེབས་པ་ནས་བཟུང་། ཧིན་
དྷུ་ཡི་ཆོ་ག་ཆོས་ལུགས་གཞིར་བཟུང་ནས་ཧིན་དྷུ ཡི་མཛངས་མ་རྣམས་ཀྱི་ཐུན་མོང་མ་ཡིན་པའི་
སྒར་ཆོས་ལ་གཅིག་ཏུ་བརྩོན་པར་མ་ཟད། ཕྱིས་སུ་ལེགས་སྦྱར་གྱི་སྐད་ལ་ཡང་མཁྱེན་རྒྱ་ཤིན་
༢༠

ཏུ་ཆེ་བར་གྲགས། བུ་མོ་དེ་ནང་གི་གཤིས་རྒྱུད་ཀྱིས་བསྡུས་པའི་བུད་མེད་མཛངས་མའི་ཁྱད་
ཆོས་ལེགས་པར་ཚང་བ་ཞིག་ཡིན་པར་མ་ཟད། ཕྱིའི་མཛེས་སྡུག་གི་ཆ་ལ་ཡང་དུས་སྐབས་
དེའི་ལོ་ན་མཉམ་པའི་བུ་མོ་རྣམས་ཀྱི་ཁྲོད་དུ་ཉ་གང་གི་ཟླ་བ་ལྟ་བུ་ཞིག་ཡིན་པར་བརྟེན། མོའི་
མིང་ལ་གསེར་གྱི་རྨ་བྱ་དང་། དུང་གི་ཟླ་བ་སོགས་ཀྱི་ཆོ་ལོ་ཐོབ་པར་གྲགས།
འོན་ཀྱང་བློ་ཕམ་དགོས་པ་ཞིག་ལ་ཁོང་གི་ཁྱོ་གས་ལྐོག་ཏུ་ཡོ་རོབ་ཀྱི་བུད་མེད་མང་པོ་
ལ་ལུས་འབྲེལ་བྱེད་ཀྱིན་ཡོད་པ་ཚོར་ནས། ཚེ་མཇུག་ཏུ་རང་གི་ཁྱོ་ག་ལ་ཡང་གཡོལ་ཅི་
ཐུབ་བྱས་ནས་མི་ཚེའི་མཐའ་མཇུག་གི་ཟློས་གར་དེ་སྤྲོ་དགའི་སྣང་བ་མེད་པའི་སྡིངས་ཆ་མོག་
མོག་ཅིག་གི་མཐིལ་དུ་བསྟིམས་པ་དང་འབྲེལ་ལང་ཚོའི་དཔྱིད་དཔལ་ཡོངས་སུབཞད་པའིབུད་
མེད་དར་མའི་དུས་སྐབས་ཤིག་ནས་འཇིག་རྟེན་འདི་དང་ཁ་གྱེས་པར་གྲགས།
དེ་ལྟ་ནའང་དཱར་ཀའི་མགོན་པོ་ནི་ཤར་ཕྱོགས་བྷང་ག་ལའི་ཉམ་ཐག་འགྲོ་བ་
ཐམས་ཅད་ལ་བཀྲེས་སྐོམ་གྱི་ནད་བརྒྱ་སེལ་བར་བྱེད་པའི་ལྷ་རྗེ་དང༌། བླང་དོར་གྱི་ལེགས་
ཉེས་སྟོན་པའི་དམིགས་བུ་ཁོ་ན་ཞིག་ཏུ་གྱུར། ཁོང་གིས་སྐབས་དེར་དབྱིན་ཇི་བ་རྣམས་
ཀྱིས་དབང་སྐྱར་བྱས་པའི་བྷང་ག་ལའི་ས་ཆ་མང་པོ་ཚུར་ཉོས་ནས། དེ་གའི་ཡུལ་མི་ཉམ་
ཐག་རྣམས་ལ་སོ་ནམ་ཞིང་ལས་ཀྱི་གཞི་རྟེན་དུ་མཁོ་སྦྱོར་བྱས་པར་མ་ཟད། ས་གནས་
སློབ་ཆུང་དང་བུ་མོའི་མཐོ་སློབ། གཞན་ཡང་སྨན་ཁང་དང་རྒན་གསོ་ཁང་སོགས་དེ་གའི་
ཡུལ་མི་རྣམས་ཀྱི་དུས་བསྟུན་གྱི་དགོས་མཁོ་སྣ་ཚོགས་ཐོག་ལ་རང་ཉིད་སྒེར་གྱི་མ་དངུལ་
ཕོན་ཆེན་བཏང་སྟེ། སྤྱི་ཚོགས་ཀྱི་གནས་བབས་དང་སློབ་གསོའི་ཁ་ཕྱོགས་སོགས་ཕྱོགས་
གང་ཙིའི་ཐད་ལ་དགེ་མཚན་ལྡན་པའི་ཕྱག་ལས་རྒྱ་ཆེན་པོ་གནང་།
སྔརྗེས་སུ་བྷང་ག་ལའིབུ་དང་བུམོ་མང་པོ་ལ་རང་ཉིད་སྒེར་གྱི་ངོས་ནས་འགྲོསོང་ཕངས་
མེད་དུབཏང་ནས་དབྱིན་ཡུལ་དུ་དེང་རབས་ཀྱི་གསོབ་རིག་པ་དང་རྩིས་ཀྱི་རིག་པ། འཛུགས་
སྐྲུན་དང་དཔལ་འབྱོར་རིག་པ་སོགས་ཀྱི་མཐོ་སློབ་ཏུ་ཞུགས་ནས་སློབ་སྦྱོང་བྱེད་རྒྱུའི་ཐད་ལ་རྒྱབ་
༢༡

སྐྱོར་ཤུགས་ཆེན་པོ་བྱས།
དེ་རྗེས་ཁོང་སྔ་རྗེས་སུ་ཡོ་རོབ་དང་ནུབ་ཕྱོགས་རྒྱལ་ཁབ་ཁག་ལ་ལྟ་སྐོར་དུ་སོང་
བའི་བརྒྱུད་རིམ་ཁྲོད་ནས་ཁོའི་བསམ་བློའི་གོ་རྟོགས་ཁྲོད་དུ་གདེང་ཚོད་ལྡན་པའི་ངེས་ཤེས་
ཤིག་རྙེད་པ་ནི། གལ་ཏེ་རྒྱ་གར་ལ་དུས་ཀྱི་འཕོ་འགྱུར་དང་སྒོ་བསྟུན་པའི་བཅོས་སྒྱར་
ཞིག་བྱེད་དགོས་ཡོད་ན་བྱ་བ་ཐམས་ཅད་ཀྱི་ཐོག་མར་ཡུལ་སྲོལ་ལམ་ལུགས་མང་པོ་ཞིག་
ལ་ཡུལ་དུས་ལ་དཔག་པའི་འགྱུར་བ་གཏོང་དགོས་པ་དེ་སྔོན་འགྲོའི་ཆ་རྐྱེན་ལྟ་བུ་རུ་མཐོང་
ནས། རང་ཉིད་ཀྱི་མེས་པོ་གོང་མ་རྣམས་ཀྱི་རྒྱུ་ནོར་མང་པོ་ཞིག་རང་གི་དམིགས་ཡུལ་
གྱི་བསྒྲུབ་བྱའི་ལས་དོན་ཐད་ལ་བཏང་།
ཁོང་རྒྱ་གར་བྷང་ག་ལའི་སྐད་ཡིག་དང་ལེགས་སྦྱར་སོགས་ལ་ནང་བྱན་ཆུབ་པ་
ཞིག་ཡིན་པར་མ་ཟད། དབྱིན་ཇིའི་སྐད་ཡིག་ལ་ཡང་ཡོ་རོབ་དང་ནུབ་ཕྱོགས་པའི་མཁས་
པ་རྣམས་དང་མཁྱེན་ཡོན་གྱི་གོམ་བགྲོད་ལྷན་ཅིག་ཏུ་བྱེད་ཐུབ་མཁན་ཞིག་ཡིན་པ་དབྱིན་
ཛིའི་གསར་འགོད་པ་དང་རྩོམ་པ་པོ་གྲགས་ཅན་སྐུ་ཞབས་ཙར་ལས་ཌ་ཀན་ཏེ། <<འདུན་
པ་ཆེན་པོ>> (THE GREAT EXPECTATION) ཡི་རྩོམ་པ་པོའི་གཏམ་
བཤད་ཅིག་ཏུ་གསལ།
སྤྱི་ལོ་༡༨༢༨ ལོར་པཎ་ཌི་ཏ་རཱམ་མོ་ཧན་གྱིས་བཙུགས་པའི་ཧིན་དྷུ་གསར་
བརྗེ་ཚོགས་པ་དང་བསྡེབས་ནས་ལས་དོན་སྣ་ཚོགས་ཀྱི་ཐོག་ལ་གསར་བརྗེ་ཡི་ཁ་གཡར་
ནས་མི་མང་འདུ་འཛོམས་དང་ཆེད་སྐོང་བྱས་ནའང་། དོན་ལ་མི་རིགས་རིང་ལུགས་ཀྱི་
འཐབ་རྩོད་རྣོ་ངར་ལྡན་པ་ཞིག་ལས་རིམ་དེའི་འགོ་མཇུག་བར་གསུམ་དུ་ཡོད་པ་ལྕམ་སྐུ་ལཱི་ལཱ་
མ་ཛུམ་དཱ་ར་ཡིས་མཛད་པའི་ཋཱ་ཀུ་ར་ཡི་ཁྱིམ་རྒྱུད་ལོ་རྒྱུས་རྒྱས་པའི་ནང་དུ་གསལ། གང་ལྟར་
ཁོང་སྐབས་དེའི་སྤྱི་ཚོགས་ཁྲོད་དུ་བྷང་ག་ལའིཡུལ་མི་རྣམས་ཀྱི་ལམ་སྟོན་ཞུ་ས་དང་རེ་བ་རྒྱག་
ས་འབའ་ཞིག་ཡིན་པར་མ་ཟད། སྐབས་དེའི་རྒྱ་གར་དབྱིན་གཞུང་གིས་ཀྱང་བློ་ཐག་ཤིན་ཏུ
33

ཉེ་ས་ཞིག་ཏུ་གྱུར། ཁོང་ཉིད་རང་གི་ཡུལ་མི་རྣམས་ཀྱི་ཆེད་དུ་རྒྱལ་ཁབ་གཞན་དང་གཞན་
དུ་འགྲིམ་འགྲུལ་བྱས་པའི་རིང་ལ་ཕྱི་རྒྱལ་གྱི་མཁས་པ་མང་པོ་ལ་འབྲེལ་གཏུགས་བྱས་པར་མ་
ཟད། དེ་དག་གི་བསམ་ཚུལ་ལ་ཡང་དབྱེ་ཞིབ་དང་འབྲེལ་བའི་སྒོནས་སྤང་བླང་སྣ་ཚོགས་བྱས།
བར་སྐབས་ཤིག་ལ་ཁོང་གི་དགོངས་པར་མཐོ་སློབ་ཁ་ཤས་བཙུགས་ཏེ་སྲོལ་རྒྱུན་གྱི་རིག་
གཞུང་མི་ཉམས་རྒྱུན་འཛིན་དང་།དེང་རབས་ཀྱི་སྔོན་ཐོན་རིག་གཞུང་རྣམས་ནང་འདྲེན་བྱེད་རྒྱུའི་
བསམ་བློ་འཁོར་ནས་བྷང་ག་ལ་རུ་ཧིན་དྷུཡིམཐོ་སློབ་དང་སྨན་གྱི་མཐོ་སློབ། དེ་བཞིན་དུ་ཚན་རིག་
མཐོ་སློབ། བཟོ་གྲྭགྲྭཆེ་ཆུང་། དུས་དེབ་འདྲ་མིན་དང་གསར་ཤོག་སྣ་ཚོགས་ཀྱི་བརྒྱུད་ལམ། གཞན་
ཡང་ཕྱི་གླིང་བའིམཁས་པ་དང་རྩོམ་པ་པོ་གྲགས་ཅན་རྣམས་ཀྱི་བརྩམས་ཆོས་རྣམས་རྒྱ་གར་སྐད་
དུ་བསྒྱུར་ནས། རང་ཡུལ་གྱི་སྐྱེ་བོ་དམངས་རྣམས་ཀྱིས་ཀྱང་སྐད་ཡིག་གཞན་ཞིག་ལ་བརྟེན་མི་
དགོས་པར་ཐད་ཀར་རང་སྐད་ཁོནའི་ཐོག་ནས་མི་རིགས་གཞན་གྱི་ཤེས་ཡོན་དང་། བསམ་བློའི་
ལྟ་གྲུབ་སོགས་ལ་གོ་རྟོགས་ཡོང་བའི་ཐད་ལ་དམིགས་ཡུལ་ངེས་ཅན་ཞིག་གི་འོག་ནས་འབད་བརྩོན་
བླ་ན་མེད་པ་བྱས་པར་བརྟེན། རྒྱ་གར་བྷང་ག་ལའིགཞོན་སྐྱེས་ཤེས་ཡོན་པ་རྣམས་ལ་བསམ་བློའི་
ཁ་ཕྱོགས་ངེས་གཏན་ཡོདཔའིམདུན་ལམ་རྒྱ་ཆེན་པོ་ཞིག་གི་སྒོམོཡོངས་སུཕྱེསཔརམ་ཟད། བསམ་
བློའི་བཀག་རྒྱ་ལས་རང་དགར་སྙེག་སའི་ལམ་ཀ་ཞིག་ཀྱང་མངོན་གསལ་དུབཟོས་ཡོད་པ་ནི། ཁོང་
གི་ལོ་རྒྱུས་ཀྱི་སྤྱི་ཁོག་གུང་བསྒྲིགས་ནས་བལྟས་ན་ཤིན་ཏུགསལ་བ་ཞིག་རེད།
ཁོང་གི་ཡབ་མེས་རྣམས་ཀྱི་རིང་ལ་ཌྜ་ཀུ་ར་ཡི་ཁྱིམ་རྒྱུད་དེ། ཤར་ཕྱོགས་བྷང་ག་ལ་
ཡི་ཕྱུག་བདག་ཆེན་པོ་བཞིའི་ཡ་གྱལ་ཞིག་ཡིན་ནའང་དཱར་ཀའི་མགོན་པོ་ནར་སོན་རྗེས་ཁོང་གི་
མེས་པོ་རྣམས་ཀྱི་བདག་དབང་འོག་ལ་ཡོད་པའི་གཞིས་ཀ་དང་རྒྱུ་ནོར་གྱི་སུམ་ཆ་གཅིག་རང་
ཡུལ་གྱི་སྐྱེ་བོ་ཉམ་ཐག་རྣམས་དང་གཞོན་སྐྱེས་ཚོའི་སློབ་སྦྱོང་གི་དམིགས་རྟེན་ཏུབཏང་བར་བརྟེན།
སྐབས་དེའི་དབྱིན་ཇིའི་གཞུང་གིས་ཀྱང་ཁོང་ལ་“འཁོར་འབངས་བྱམས་ཀྱིས་སྐྱོང་བའི་རྒྱལ་
སྲས་”ཞེས་པའི་མཚན་སྙན་གྱི་ཅོད་པན་གནང་བར་མ་ཟད། རང་ཡུལ་གྱི་རྒན་གཞོན་ཚང་
༢༣

མས་གུས་ཞབས་དང་བརྩི་འཇོག་བྱེད་སའི་སྐྱབས་མགོན་ལྟ་བུ་ཞིག་ཏུ་གྱུར། དེ་ལྟ་ནའང་འདུས་
བྱས་མི་རྟག་པའི་ཆོས་ཉིད་སུས་ཀྱང་བཟློག་ཏུ་མེད་པར་བརྟེན། མཐར་དགུང་གྲངས་ལྔ་
བཅུ་ང་གཉིས་སུ་སླེབས་པ། སྤྱི་ལོ་༡༨༤༦ ཟླ་༨ ཚེས་༡ ཉིན་དབྱིན་ཡུལ་གྱི་རྒྱལ་ས་
ལོན་ཌོན་དུ་སྐུ་གཤེགས།
ཁོང་གིས་སྔ་རྗེས་སུ་སྙན་རྩོམ་མང་པོ་ཞིག་མཛད་འདུག་པའི་ཁྲོད་ཀྱི་<<མི་
ལམ་གྱི་འགྲུལ་བཞུད>> ཅེས་པ་དེ་སྙན་གྲགས་ཆེ་ཤོས་སུ་བཤད། དེ་མིན་དབྱིན
ཡིག་དང་ཧིན་དྷིའི་སྐད་ཡིག་སོགས་ཀྱི་ནང་དུ་རྩོམ་སྒྱར་ཅི་རིགས་བྱས་པའི་བརྩམས་ཆོས་
སྐོར་ཞིག་སྐུ་ཞབས་ཁིས་ཤོ་རེས་ཙན་དྷི་མི་ཏྲ་ཡིས་པར་སྐྲུན་བྱས་ཡོད་པ་ཋཱ་ཀུ་ར་ཡི་ཁྱིམ་
རྒྱུད་ལོ་རྒྱུས་བསྡུས་པའི་ནང་དུ་མཁས་དབང་རྗེམ་སེ་བེལ་ལེམ་སྤར་རེལ་(JAMES
W.FURRELL)གྱིས་བཤད།
ཁོང་ལ་སྲས་གསུམ་ཡོད་པའི་ཆེ་བ་དེ་ནི། དེ་བེན་དྲྭ་ནཱ་ཐའམ་ལྷ་དབང་མགོན་
པོ་ཡིན་ཞིང་། དེ་ནི་<<གྷོ་ར་>>ཞེས་པའི་བརྩམས་སྒྲུང་འདིའི་རྩོམ་པ་པོའི་ཡབ་ཡིན།
ཁོང་སྤྱི་ལོ་༡༨༡༨ ལོར་འཁྲུངས། ཆུང་དུས་ནས་རྒྱ་གར་གྱི་སྲོལ་རྒྱུན་རིག་པའི་
གཞུང་ལུགས་ལ་ནམ་ལངས་པ་ལྟ་བུའི་བག་ཆགས་མངོན་པར་བརྟས་པར་བརྟེན། རིག་
བྱེད་ཀྱི་གཞུང་ལུགས་སོགས་ལ་བརྡ་བསྟན་པ་ཙམ་གྱིས་ཁོང་དུ་ཆུབ་པར་གྲགས། རྒྱུན་
དུ་ཆོས་སྤྱོད་ཀྱི་བྱ་བ་འབའ་ཞིག་ཉམས་ལེན་གྱི་མཐིལ་དུ་མཛད་ནས་དགོས་མེད་ཀྱི་བྱ་བ་ཆུང་
ཙག་དང་དོན་མེད་ཀྱི་མི་ཚེའི་བྱ་གཞག་སོགས། མདོར་ན་ཚེ་འདི་སྣང་གི་དགྲ་འདུལ་གཉེན
སྐྱོང་སོགས་ཀྱིས་བསྡུས་པའི་འཇིག་རྟེན་ཆོས་བརྒྱད་ཀྱི་ཟངཟིང་ཡོད་དོ་ཅོག་ལ་བློརྒྱབ་ཀྱིས་ཕྱོགས་
ནས་སྐུ་ཚེ་ཧྲིལ་པོར་སྒྲུབ་པ་ཚེ་དང་མཉམ་པར་བྱས་པར་བརྟེན། ཕྱི་གླིང་མཁས་པ་རྣམས་ཀྱི་
ཁྲོད་དུ་ཡབ་དཱར་ཀའི་མགོན་པོ་དང་སྲས་ལྷ་དབང་མགོན་པོ་གཉིས་ཀྱི་ཕྱིའི་ཀུན་སྤྱོད་ཀྱི་ཧེབག་
མི་འདྲ་བའི་ཐད་ལ་རྣམ་རྟོག་གི་འཆར་སྒོ་སྣ་ཚོགས་ལས་སྤྲོས་པའི་འགྲེལ་བཤད་འདྲ་མིན་རྒྱག་
༢༤

མཁན་དེང་སང་ཡང་ཡོད་པར་མངོན།
གང་ལྟར་ཡང་ཁོང་ཆུང་དུས་རྒྱ་གར་བྷང་ག་ལའི་ཡུལ་གྱི་པཎ་ཌི་ཏ་རཱམ་མོ་ཧན་
གྱི་རྗེས་འཇུག་པ་རྣམས་ཀྱི་ཁྲོད་དུ་རྒྱ་གར་གྱི་བྱ་བཏང་རྣལ་འབྱོར་བ་ཞེས་པའི་ཁོངས་སུ་
ཞུགས་ནས་བསྡད་པར་མ་ཟད། ཁོང་གི་ཐོག་མའི་སློབ་སྦྱོང་གི་རྨང་གཞི་ཡང་པཎ་ཌི་
ཏ་རཱམ་མོ་ཧན་གྱིས་ཆེད་གཉེར་བྱས་པའི་སློབ་ཆུང་ཞིག་ནས་འགོ་བཙུགས་པར་བརྟེན།
ཁོང་གི་བསམ་བློའི་ལྟ་གྲུབ་ཀྱི་ཁྲོད་དུ་པཎ་ཌི་ཏ་རཱམ་མོ་ཧན་གྱི་ཤུགས་རྐྱེན་གཏིང་ཟབ་ཐེབས་
ཡོད་པ་སྲས་ཉི་དབང་མགོན་པོའི་གསུང་བཤད་མང་པོའི་བབས་དང་འགྲོས་ན་གསལ།
པཎ་ཌི་ཏ་རཱམ་མོ་ཧན་(༡༧༧༢ ནས་༡༨༣༣) སྐད་ཡིག་བརྒྱད་ལ་ཆགས་
ཐོགས་མེད་པ་ཞིག་ཡིན་པར་མ་ཟད། རང་གི་མེས་པོ་རྣམས་ཀྱི་རྣམ་དཔྱོད་ཀྱི་རྩལ་ལས་
ཐོན་པའི་ལེགས་བཤད་རྨད་དུ་བྱུང་བ་རྣམས་ལ་ཤེས་ནས་གདེང་འཇོག་བྱེད་མཁན་གྱི་སྐྱེས་
བུ། དུས་རབས་བཅུ་དགུ་བའི་ནང་གི་རྒྱ་གར་མཁས་པ་རྣམས་ཀྱིས་གདེང་འཇོག་བླ་ན་
མེད་པ་བྱེད་ས་ཞིག་ཡིན་པར་མ་ཟད། འཛམ་གླིང་ཧྲིལ་པོའི་ཁེ་ཕན་དང་བདེ་སྡུག་ལ་ཡང་
དགོངས་པ་གཏིང་ཟབ་བཞེས་མཁན་གྱི་གང་ཟག་ཐུན་མོང་མ་ཡིན་པ་ཞིག་ཡིན་པར་བརྟེན།
ཁོང་ལ་དུས་རབས་གསར་བའི་རྒྱ་གར་གྱི་ཡབ་ཆེན་ཞེས་བརྗོད་ནའང་དོན་ལ་གནས་པ་
ཞིག་ཡིན། ཞེས་པཎ་ཌི་ཏ་འཇོ་ཧར་ལཱལ་ནེཧ་རུའི་སྲས་མོ་ཨན་དྷི་ར་གྷན་དྷིས། སྤྱི་ལོ་
༡༩༧༢ ལོར་སྤེལ་བའི་གཏམ་བཤད་ཅིག་གི་ནང་དུ་གསལ།
གང་ལྟར་ཡང་ཁོང་གི་དགོངས་པ་མཐར་ཐུག་པ་དེ་རྒྱ་གར་གྱི་སྲོལ་རྒྱུན་ཞེས་པ་དེ་རིག་
བྱེད་ཀྱི་གཞུང་ལུགས་ཚད་མར་གྱུར་བ་རྣམས་དཔང་པོར་བཞག་ནས་བལྟ་དགོས་པ་ལས། རྣམ་
རྟོག་དང་རྨོངས་དད་ཀྱི་ཕྱོགས་ལ་མགོབོ་སྒུར་རྐྱང་དང༌། འདོད་པའི་སྲེད་པ་ལ་གཡའ་འཕྲུག་
གི་ནད་ཡམས་ཕོག་པའི་བྲམ་ཟེ་མཁས་པ་རྣམས་ཀྱིས་བརྩམས་པའི་འོག་ཆོས། རརང་རྒྱུད་ལ་
ཆགས་སྲེད་ཀྱི་མེ་ལྕེ་བསྐལ་བའི་མེ་དཔུང་ལྟར་འཕྱུར་བཞིན་པ་དེ། བྱིན་རླབས་དང་དགེ་རྩ་
༢༥

བརྒྱ་ཕྲག་འབྱུང་བའི་སྒོ་མོ་ཉག་གཅིག་ཏུ་བསྒྲགས་ནས། ཉམ་ཆུང་བུ་མོ་བརྒྱ་ཕྲག་མང་པོའི་
ལང་ཚོའི་མེ་ཏོག་གི་དགའ་ཚལ་ཉག་ཉོག་ཏུ་དཀྲུག་པར་བྱེད་པའི་གླང་ཆེན་སྨྱོན་པའི་བརྟུལ་ཞུགས་
ལ་གཅིག་ཏུ་གཞོལ་བའི་བྱེད་ལས་དང་། བྲམ་ཟོའི་རིགས་ཀྱི་སྐྱེས་པ་རྣམས་ཀྱིས་རང་གི་ཆེ་
མཐོང་དངགཟིབརྗིད་མཚོན་ཕྱིརདུ། ཡ་ང་དང་སྙིང་རྗེ་སྤུརྩེ་ཙམ་ཡང་མེདཔར་སྐྱེསཔ་འདས་
རྗེས་སུབཟའ་ཟླ་བུད་མེད་དེ་ཡང་དུར་ཁངནང་དུ་སྐྱེས་པའིབེམ་པོ་དང་ལྷན་དུ་གསོན་སྲེག་བྱེད་
རྒྱུའི་ལམ་ལུགས་སོགས་ལ་མཐའ་གཅིག་ཏུ་ངོ་རྒོལ་བྱས་པ་མ་གཏོགས། རྒྱ་གར་གྱི་རིག་པའི་
གཞུང་ལུགས་ཉི་ཟླ་ལྟ་བུ་དག་ཀྱང་དེ་དག་གི་ཁོངས་སུ་བཅད་ནས་འཕོང་ཕྱིས་ཀྱི་རྡོ་ལྟར་འདོར་
རྒྱུ་ལ་ཕངས་སེམས་ཡེ་ནས་མེད་པའི་ཀླད་མེད་ཅོལ་ཆུང་ཞིག་ནམ་ཡང་མིན་པ་ནི། ཁོང་གིས་
ཡེ་ཤུའི་ཆོས་ལུགས་ཁྱབ་སྤེལ་གཏོང་མཁན་གྱི་ཕྱི་གླིང་བ་རྣམས་ལ་སྔ་རྗེས་སུ་ཁ་གཏད་བྱས་པ་
ལས་ཀྱང་རྟོགས་ཐུབ་པ་ཞིག་རེད།
བར་སྐབས་ཤིག་ལ་ཁོང་གིས་ཕྱི་གླིང་བའིམཁས་པ་ཁ་ཤས་ཀྱི་བསམ་ཚུལ་སྐོར་ཞིག་
ལ་གཞི་བཅོལ་ནས་རྒྱ་གར་ནང་གི་ཡུལ་སྲོལ་ལམ་ལུགས་གང་འཚམ་ཞིག་ལ་འགྱུར་བ་བཏང་
བར་མ་ཟད། སྐབས་དེའི་རྒྱ་གར་དབྱིན་གཞུང་ལ་ཁྲིམས་གཏུགས་ཀྱི་སྙན་ཞུ་ཡང་ཡཡང་ཕུལ་
ནས་མཐར་སྤྱི་ལོ་༡༨༢༩ ལོར་ཁྱོ་བོ་འདས་གྲོངས་སུ་ཕྱིན་པའི་བུད་མེད་རྣམས་དུར་ཁང་དུ་
གསོན་སྲེག་བྱེད་པའི་ལམ་ལུགས་སོགས། མིག་གིས་མཐོང་ན་མགོ་བོ་གཟེར་ཞིང་། རྣ་བས་
ཐོས་ན་སྙིང་རྩ་འཕར་བར་བྱེད་པའི་ཡུལ་སྲོལ་གོམས་གཤིས་མང་པོ་ཞིག་གི་རྒྱུན་ཐག་གི་མདུད་
རྒྱ་དུམ་བུར་བཏང་བ་སོགས་ཀྱི་མཛད་རྗེས་གཟུགས་ཅན་དུ་གྲུབ་པ་དེ་ལྟ་ནའང་། ཁོང་གི་བྱ་
བའི་ལས་རིམ་ཁྲོད་དུ་ཚན་རིག་དང་ལག་རྩལ་སོགས་ཀྱིས་བསྡུས་པའི་ཕྱི་གླིང་བའི་ཤེས་ཡོན་
སྣཚོགས་ནང་འདྲེན་བྱེད་རྒྱུའི་འཆར་གཞི་སྣ་ཚོགས་ཡོད་པར་བརྟེན། བདག་ཉིད་ཆེན་མོ་མ་
ཧཱ་ཏི་མ་ཧཱ་གྷན་དྷི་སོགས་ཀྱིས་གཙོས། ཤར་ནུབ་ཀྱི་ཡུལ་སྲོལ་གོམས་གཤིས་སོགས་ལ་ཕན་
ཚུན་འདྲེས་ལྷད་མ་བྱས་པར་རང་རང་གི་ལུགས་བཞིན་བསྐྱངས་ན་དགེ་མཚན་ཆེ་བར་འདོད་
༢༦

མཁན་རྣམས་ཀྱིས་ཁོང་ལ་རྒྱབ་སྐྱོར་དེ་ཙམ་མ་བྱས་པར་མ་ཟད། དངོས་ཤུགས་བརྒྱུད་གསུམ་
ནས་གནོན་ཤུགས་ཀྱང་གང་འཚམ་སྤྲད་ཡོད་པར་མངོན།
དེབེན་དྲན་ཐའམ་ལྷ་དབང་མགོན་པོས་རིམ་བཞིན་འཚར་འོངས་ཀྱིབབས་དང་ཐོས་
བརྩོན་གྱི་འབྲས་བུ་གཉིས་གཅིག་ཏུ་བསྡོངས་ནས་ཧིན་དྷུ་ཡི་རིག་གཞུང་ཆེད་གཉེར་མཐོ་སློབ་
ཁང་ཞིག་ནས་རྒྱ་གར་གྱི་རིག་གཞུང་གཙོ་བོར་གྱུར་པའི་ཕྱི་ནང་གི་ཤེས་ཡོན་སྣ་ཚོགས་ལ་འབད་
བརྩོན་ལྷོད་མེད་བྱས། ཁོང་གིས་མཐོ་སློབ་ཀྱི་སློབ་ཚན་རྣམས་མཇུག་རྫོགས་རྗེས་ཡབ་དང་
ཨ་ཁུ་རྣམས་ཀྱི་སེམས་ལ། ཁོང་མ་འོངས་པར་ཚོང་དོན་འབྲེལ་གཏུགས་ཀྱི་ཐད་ལ་མྱོང་
འདྲིས་གོམས་གསུམ་ཡོད་པའི་མི་སྣཞིག་ཏུ་འགྱུར་རྒྱུའི་དམིགས་ཡུལ་བཟུང་ནས་ལྷ་དབང་མགོན་
པོའི་ཡབ་ཀྱིས་རྩ་འཛུགས་བྱས་པའི་ཚོང་དོན་འབྲེལ་མཐུད་སྡེ ཚན་ཞིག་གི་ནང་དུ་བཞག དེ་
ལྟ་ནའང་དེ་བོན་དྲ་ནཱ་ཐའམ་ལྷ་དབང་མགོན་པོ་ནི། ཚེ་འདི་སྣང་གི་བྱ་གཞག་ལ་བློ་ཁ་རྒྱབ་
ཀྱིས་ཕྱོགས་ཤིང་། རྣམ་དག་ཆོས་ཀྱི་དོན་ལ་སེམས་པ་རྩེགཅིག་ཏུ་སྒྲིམ་མཁན་ཞིག་ཡིན་པར་
བརྟེན། ཁོང་ཚོའི་རེ་འདོད་ལ་གྲུབ་འབྲས་མ་ཐོབ་པར་མ་ཟད། ཁོ་རང་ཉིད་ཀྱི་ངོས་ནས་
ལང་ཚོའི་དཔལ་ཡོན་དང་བསམ་བློའི་འབྲས་བུ་ནར་མ་སོན་གོང་ནས། རིག་བྱེད་ཀྱི་ལྟ་གྲུབ་
གཞི་ལ་བཞག་པའི་མཚན་ཉིད་རིག་པའི་གཞུང་ལུགས་དང་། ཐར་བ་དང་བདེ་འགྲོའི་གོ་འཕང་
ལ་ཐོད་བརྒལ་བྱེད་པའི་མྱུར་ལམ་སྣ་ཚོགས་ཀྱི་གདམས་པ་ཕྱིན་ཅི་མ་འོག་པ་རྣམས་མི་ཉམས་
རྒྱུན་འཛིན་བྱེད་རྒྱུའི་ཆེད་དུ་སྙིང་པོ་བྱང་ཆུབ་ལ་གཞོལ་བའི་སྡེ་ཞེས་པའི་ཚོགས་པ་ཞིག་བཙུགས་
ནས་དུས་ཡུན་གང་འཚམ་ཞིག་ལ་རཱམ་མོ་ཧན་གྱིས་གསར་གཏོད་བྱས་པའི་ཧིན་དྷུགསར་བརྗེ་
ཚོགས་པ་ཡི་ནང་དུ་ཡང་མ་ཞུགས་པར་བསྡད། འོན་ཀྱང་དེ་རྗེས་སྤྱི་ཚོགས་ཀྱི་གནས་བབས་
དང་རྒྱུ་རྐྱེན་སྣཚོགས་ཤིག་ལ་སྒོབསྟུན་ནས་ཚོགས་པ་དེའི་ནང་དུ་དངོས་སུ་ཞུགས་པར་མ་ཟད།
ཤར་ཕྱོགས་བྷང་ག་ལའི་གྲོང་ཁྱེར་ཀ་ལི་ཀཱཏ་རུ་ཧིན་དྷུགསར་བརྗེ་ཚོགས་པའི་སློབ་གྲྭ་ཞིག་ཀྱང་
གསར་དུ་བཙུགས།
༢༧

རྒྱ་གར་གྱི་སྤྱི་ཚོགས་ཧྲིལ་པོའི་ཁྲོད་དུ་ཁྱབ་པ་མ་ངེས་ནའང་ཕྱུག་བདག་གྲལ་རིམ་དང།
ལྷག་པར་དུ་བྲམ་ཟེའི་རིགས་ཀྱི་ཁྱིམ་བདག་ཆེན་པོ་རྣམས་ལ་གཉེན་སྒྲིག་གི་སློང་ཆང་དང་འབྲེལ་
བའི་བྱ་གཞག་དེ། ཕོ་མོའི་བརྩེ་དུང་གི་མེ་ཏོག་ཁ་མ་འབུས་སྔོན་ནས་གཏན་འབེབས་བྱེད་སྲོལ་
ཡོད་པ་ལྟར། ལྷ་དབང་མགོན་པོས་ཀྱང་རང་ལོ་བཅུ་གཉིས་སུ་སླེབས་པའི་སྐབས་སུ་རྗ་སོལ་
གྱི་བུ་མོ་ལོ་བརྒྱད་དུ་སོན་མ་ཐག་པ། མིང་ལ་ཤ་ར་ཏ་དེ་བེས་སམ་སྟོན་གྱི་ལྷ་མོ་ཞེས་འབོད་པ་
ཞིག་དང་ལྷན་དུ་གཉེན་སྒྲིག་གི་ཆོ་ག་དངོས་སུ་ལག་ལེན་དུ་བསྟར་ནས། མངར་ལ་སྐྱུར་བའི་
འཇིག་རྟེན་གྱི་འཚོབ་གསར་བ་ཞིག་གི་བྲོབ་འཕར་མ་ཞིག་གཞི་ནས་གཏིང་འཇིབ་བྱེད་རྒྱུའི་ཕྱོགས
ལ་གོམ་པའི་འདེགས་འཇོག་གི་ཟློས་གར་དངོས་སུ་འཁྲབ་རྒྱུའི་འགོ་བཙུགས། གོང་དུ་བཤད་
པ་བཞིན་ཁོང་པཎ་ཌིཏ་རཱམ་མོ་ཧན་གྱི་ལྟ་གྲུབ་གཙོ་བོར་འཛིན་པའི་མཁས་པ་མིང་དོན་མཚུངས་
པ་ཞིག་ཡིན་པར་མ་ཟད། སྔ་རྗེས་སུ་<< རྒྱ་གར་གསར་འགྱུར་མེ་ལོང>>དང་<<རྒྱལ་
ཡོངས་ཚགས་ཤོག>>སོགས་བཏོན་ནས་ཧིན་དྷུ་གཙང་མའི་སྲོལ་རྒྱུན་དེ། དུས་ཕྱིས་ཀྱི་བྲམ་
ཟེ། ཆགས་སྲེད་ལབོང་བུ་ལས་ཀྱང་སེམས་ཐག་ཉེ་བ། གཞན་གྱི་རྒྱུ་ནོར་ལ་འདོད་རྔམ་ཀྱིས་
སྙིང་མྱོས་པ། དཀོན་མཆོག་གི་ལྷ་ཁང་ནང་དུ་གྲལ་རིམ་གྱིས་དབྱེ་མཚམས་ཕྱེས་ཏེ། བྲམ་
ཟེ་རིགས་རྒྱུད་མཐོ་བ་རྣམས་ལས་འགྲོ་མི་ཆོག་པ་དང་། སྐྱེ་ས་རུས་ཁུངས་སོགས་མཚོན་ཕྱིར་
དུ་ཚངས་སྐུད་ཀྱི་སྲད་བུ་ལུས་ལབཏགས་ནས་གཉེན་སྒྲིག་གི་དགའ་སྟོན་ཆེད་དུ་བཤམ་པ་སོགས་
ཀྱི་བཀག་རྒྱ་རྣམས་ཡོངས་སུ་དོར་ནས། ཧིན་དྷུ་གཙང་མའི་ལམ་ལུགས་སམ་རིག་བྱེད་ཀྱི་
གཞུང་ལུགས་ཁྱད་དུ་འཕགས་པ་རྣམས་ལ་གཞི་བཅོལ་ནས་རང་གི་བུ་མོ་ལ་གཉེན་སྒྲིག་གི་ཆོ་
ག་མིང་དོན་མཚུངས་པ་ཞིག་དངོས་སུ་ལག་ལེན་དུ་བསྟར་བཅུག་པའི་རིམ་པ་སོགས་ནི་དུས་ཕྱིས་
ཀྱི་ཤར་ཕྱོགས་བྷང་ག་ལའི་བུ་མོ་རྣམས་ཀྱི་གཉེན་སྒྲིག་གི་མིག་ལྟོས་བྱེད་སའི་དཔེ་མཚོན་བླ་ན་
མེད་པ་ཞིག་ཏུ་གྱུར་ཡོད་པ་བློ་གཟུ་བོར་གནས་པའི་མཁས་པ་རྣམས་ཀྱི་ངག་ན་རླུང་ལྟར་གྲགས།
དགུང་གྲངས་ལྔ་བཅུ་སྟོད་ལ་སླེབས་མཚམས་ཤིག་ནས་ཁོང་གི་མཚན་ལ་དྲང་སྲོང་
༢༨

ཆེན་པོ་ཞེས་པའི་མཚན་སྙན་གྱི་རོལ་མོ་ཞིག་ཀྱང་ཤར་ཕྱོགས་བྷང་ག་ལའིམཁས་བླུན་རྒན་གཞོན་
ཚང་མའི་ངག་གི་རྒྱུ་བ་དང་བསྟུན་ནས། ཕྱོགས་དང་ཕྱོགས་སུ་ཁྱབ་ཡོད་པ་ཇོ་བོ་ཉི་དབང་
མགོན་པོའི་འཁྲུངས་སྐར་གྱི་དུས་དེབ་དང་ལཱི་ལཱ་མ་ཛུམ་དཱ་ར་ཡིས་བྲིས་པའི་ཉི་མགོན་གྱི་བྱུང་
བ་བརྗོད་པ་གཉིས་ཀའི་ནང་དུ་གསལ། སྐུ་ཚེའི་སྨད་ལ་ཧི་མ་ལཡའི་རི་རྒྱུད་སོགས་ལ་ཕེབས་
ནས་རིག་བྱེད་ཀྱིགཞུང་ལུགས་སོགས་ལ་སྒོམ་སྒྲུབ་མཐིལ་ཕྱིནཔ་མཛད་པ་དང་འབྲེལ། རིག་
བྱེད་ཀྱི་གཞུང་ལུགས་སྐོར་ཞིག་དང་། ལེགས་ལྡན་ནག་པོའི་གླུ་ལ་སོགས་པ་ལེགས་སྦྱར་གྱི་
སྐད་ནས་བྷང་ག་ལའི་སྐད་དུ་བསྒྱུར་བར་མ་ཟད། བརྗོད་བྱ་ལྷ་ཆོས་དང་འབྲེལ་བའི་གསུང་
རྩོམ་སྣ་ཚོགས་དང་། བྲམ་ཟེའི་ལུགས་ཀྱི་བསྟན་བཅོས་གསུམ། རིག་བྱེད་ཀྱི་གཞུང་ལ་ཁུངས་
བཅོལ་བའི་གསང་སྔགས་ཀྱི་རྒྱུད་འགྲེལ་མང་པོ་བརྩམས་ཏེ། མཐར་རང་ཡུལ་བྷང་ག་ལ་རུ་
ཕེབས་ནས་ཤཱན་ཏནི་ཏན་ནམ་ཞིབའི་གནས་ཞེས་པ་ཞིག་བཙུགས་ནས་དེར་དགུང་གྲངསབརྒྱད་
ཅུ་གྱ་བརྒྱད་ཀྱི་སྟེང་དུ་སྐུ་ཚེའི་འཕེན་པ་མཇུག་བསྡུས།
ཁོང་ལ་ཕ་མ་གཅིག་པའི་སྤུན་ཆུང་བ་གཉིས་འདུག་ཀྱང་དེ་དག་གི་ལོ་རྒྱུས་ཞིབ་ཕྲ་མ་
ངེས། ཁོང་གི་ཡང་མེས་ནེལ་མོ་ཞེས་ལ་སྤུན་རྒན་པ་དྷར་པྲཱ་ནཱ་ར་ཡན་ཞེས་འབོད་པ་ཞིག་མཆིས་
ཤིང་། ཁོང་ལ་རིགས་སྲས་མང་དུ་མཆེད་པ་མ་ཟད་དེ་དག་ཚང་མ་མཁས་པའི་རྣམ་དཔྱོད་
འབུར་དུ་ཐོན་ཞིང་། རྒྱ་གར་གྱི་སྲོལ་རྒྱུན་རིག་པའིགཞུང་ལུགས་ཀྱི་རྨང་གཞིའི་ཐོག་ལ་མི་རིགས་
གཞན་གྱི་ལེགས་བྱང་གི་ཡོན་ཏན་སྣ་ཚོགས་ནང་འདྲེན་བྱེད་རྒྱུའི་ཐད་ལ་བློ་གྲོས་ཀྱི་འཇུག་པ་
མཆོག་ཏུཡངས་པ་ཤ་སྟག་ཡིན་པར་བརྟེན། ཋཱ་ཀུ་ར་ཡི་ཁྱིམ་རྒྱུད་ཀྱི་ཚ་བོ་དང་ཡང་ཚ་རྣམས་
དུས་རབས་བཅོ་བརྒྱད་པ་ནས་བཟུང༌། ཤར་ཕྱོགས་བྷང་ག་ལའི་རིག་གཞུང་བསྐྱར་དར་གྱི་
བདག་པོ་ལྟ་བུར་གྱུར།
ཁོང་ཚོས་ཕྱི་རྒྱལ་གྱི་མཁས་པ་རྣམས་ཀྱི་བརྩམས་ཆོས་གྲགས་ཅན་མང་པོ་ཧིན་
དྷི་དང་བྷང་ག་ལ་ཡི་སྐད་དུ་བསྒྱུར་བར་མ་ཟད། སྤྱི་ལོ་༡༧༩༧ ལོར་འཁྲུངས་པའི་
༢༩

ཨུར་དྷུའི་སྙན་ངག་པ་གྲགས་ཅན་གྷ་ལེབ་(འདི་རྒྱ་གར་གྱི་གོང་མ་གྲགས་ཅན་ཨཁ་བཱར་གྱི་ཕོ་བྲང་
གི་སྙན་ངག་པ་ཆེན་པོ་ཞིག་ཡིན།) ཀྱི་སྙན་རྩོམ་<<སྦྲང་རྩི་ལྟ་བུའི་སྙན་ངག>>དང་། <<རླུང་
ནག་འཚུབ་མའི་ཁྲོད་ཀྱི་མར་མེ།>> <<འཇིམ་པའི་ཇ་ཕོར།>>དང་། <<གླ་རྩིའི་དྲི་
ངད་འཐུལ་བའི་ལྷ་ཡུལ་གྱི་མཆོད་ཆང་།>> སོགས་དང་། གཞན་དུས་རབས་བཅུ་བཞི་
པའི་མཇུག་སྟེ། སྤྱི་ལོ་༡༣༩༨ ལོར་ཝ་རཱ་ཎ་སཱི་རུ་འཁྲུངས་པའི་རྒྱགར་གྱི་སྙན་ངགཔ་རྣམས
ཀྱི་སྤྱི་བོའི་གཙུག་རྒྱན་ཀཱ་བེར་གྱི་སྙན་རྩོམ་<< མེ་ཏོག་པདྨའི་ཕྲེང་བ།>> དང་། << རེ་
འདོད་ཀྱིས་ཁེངས་པའི་ཚེ་སྲོག་>> <<བརྩེ་དུང་དང་བྱམས་བརྩེ།>> སོགས་དང་། སློབ་
དཔོན་ནག་མོ་ཁོལ་གྱི་སྙན་རྩོམ་<<རྨ་བྱ་འདྲ་བའི་སྒེག་མོ།>> དང་། རྒྱལཔོ ཨགྣི་ཏཱས་
ལངྒའིབུ་མོ་མཱ་ལ་བི་ཀ་བཙུན་མོར་བསུས་པའི་ཚུལ་ལས་བརྩམས་པའི་ཟློས་གར་གྱི་འཁྲབ་གཞུང༌།
<< མཱལབི ]མིཏྲ།>>སོགས་ཨུར་དྷུདང་ཧིན་ཞི། གཞན་ལེགས་སྦྱར་དང་དབྱིན་ཡིག་སོགས་
ནས་བྷང་ག་ལའི་སྐད་དུ་བསྒྱུར་ཡོད།
རིག་བྱེད་ངག་གི་སྒྱུ་རྩལ་ལ་དབང་འབྱོར་བའི་སྙན་ངག་མཁན་པོ་ཀཱབེར་ཞེས་གྲགས་
པ་དེ་དགུང་གྲངས་བརྒྱ་དང་བཅུ་ལ་བཞུགས་པར་གྲགས། ཨུར་དྷུ་སྙན་ངག་པ་གྷ་ལེབ་དང་
ཀཱ་བེར་གཉིས་ཀྱི་ཉམས་མགུར་ཅི་རིགས་ཤིག་ར་བཱིན་དྲ་ནཱ་ཐ་ཋཱ་ཀུ་རའམ་ཇོ་བོ་ཉི་དབང་
མགོན་པོས་ཀྱང་བསྒྱུར་ཡོད་པར་མ་ཟད། ཁོང་གིས་སྙན་ངག་པ་དེ་གཉིས་རྒྱ་གར་གྱི་དུས་
ཕྱིས་ཀྱི་སྙན་ངག་སྨྲ་བ་རྣམས་ཀྱི་མཇུག་སྡུད་དུ་བྱོན་པ་ལྟ་བུ་གཉིས་སུ་གདེང་འཇོག་དང་ངོས་
འཛིན་བྱེད་ཀྱིན་ཡོད་པར་གྲགས་པ་ཡང་ཆེས་དོན་ལ་གནས་པ་ཞིག་ཏུ་འཁུམས།
དེ་ལྟར་ཇོ་བོ་ཉི་དབང་མགོན་པོའི་ཁྱིམ་རྒྱུད་ལས་འཕྲོས་པའི་བྱུང་བ་རྒྱས་བསྡུས་
འཚམ་པ་ཞིག་གིས་མཚམས་སྦྱར་ཏེ། ད་ནི་པད་དཀར་ལྡུམ་རའི་ནང་གི་ལྷ་ཡི་ཕོཉ་<<གྷོ་
ར།>> ཡི་རྩོམ་པ་པོའི་བྱུང་བ་དངོས་ཀྱི་རིམ་པ་རྣམས། ཁོང་གི་བརྩམས་ཆོས་རྣམས་
ཀྱི་སྲོག་ཤིང་དུ་བཅུམས་ནས་སྐབས་དོན་ལ་འཇུག་པར་བྱའོ།།
༣༠

དེ་ཡང་ཇི་སྐད་དུ། མཁས་དབང་ཟམ་གདོང་རིན་པོ་ཆེའི་ཞལ་ནས།
གངྒཱ་ཁྱབ་འཇུག་རལ་པར་འཆིང་བའི་ཚུལ།།
སྔོན་གྱི་རབས་ལས་བྱུང་བ་གཏམ་དུ་ཟད།།
མཚོ་བྱུང་ཉི་མགོན་ཨོག་ཚོམ་ལ་འཛིངས་པའི།།
སྐྱོ་གླུ་སྲིད་གསུམ་རྣ་བར་འཇེབས་འདི་མཚར། །ཞེས་ངག་གི་རིག་བྱེད་ལ་སྲེད་
པའི་ཕྱི་ནང་གི་མཁས་པ་རྣམས་ཀྱིས་ཐུན་མོང་དུ་བསྟེན་པའི་ཡི་དམ་གྱི་ལྷ་མོ་དབྱངས་ཅན་
མའམ་མཚོ་བྱུང་སྨྲ་བའི་ལྷ་མཆོག་དེ་ཉིད་མ་ལེའི་ཨོག་ཚོམ་ལ་ཞུགས་པར་བསྔགས་པའི་
ཉི་མགོན་ནམ། རྒྱ་གར་སྐད་དུ་ར་བཱིན་དྲ་ནཱ་ཐ་ཋཱ་ཀུ་རའམ་བོད་སྐད་དུ་ཇོ་བོ་ཉི་དབང་
མགོན་པོ་ཞེས་གྲགས་པ་དེ་ནི་སྤྱི་ལོ་༡༨༦༡ ལོའི་སྤྱི་ཟླ་༥ ཚེས་༩ དང༌། རྒྱ་གར་
བྷང་ག་ལའི་ལོ་ཐོ་ལྟར་ན་༡༣༦༨ ལོའི་ཟླ་བ་༢ ཚེས་༢༥ ཉིན་རྒྱ་གར་ཤར་ཕྱོགས་ཀྱི་
གྲོང་ཁྱེར་ཀ་ལི་ཀཏ་རུ་ཡབ་དེ་བེན་དྲྭ་ནཱཐའམ་ལྷ་དབང་མགོན་པོ་དང་ཡུམ་ཤ་ར་ཏ་དེ་ངེས་སམ་
སྟོན་གྱི་ལྷ་མོ་གཉིས་ཀྱི་སྲས་སུ་འཁྲུངས། བྱིས་པའིདུས་སུམཚན་ལ་ར་བིའམ་ཉི་མ་ཞེས་འབོད་
ཅིང༌། ཁོང་གི་ཕ་མ་གཉིས་ལ་སྲས་སྲོས་བཅུ་དྲུག་འཁྲུངས་པའི་ནང་གི་བཅུ་བཞི་པ་དེ་ཡིན་པ་
ཉི་དབང་མགོན་པོ་རང་ཉིད་ཀྱིས་གསུངས།
ལཱི་ལཱ་མ་ཛུམ་དཱ་རས་བྲིས་པའི་ཉི་དབང་མགོན་པོའི་ལོ་རྒྱུས། མཁས་དབང་
སུ་ནཱི་ཏི་ཀུ་མཱ་ར་པཱ་ཋ་ཀས་བསྒྱུར་བའི་ནང་དུ་ཁོང་ལ་སྤུན་ཟླ་དང་སྲིང་མོ་བཅུ་གསུམ་ཡོད་
པར་བཤད་པ་ནི་སྐུ་འཚོ་བཞུགས་སུ་ཡོད་པ་རྣམས་ལ་དགོངས་པ་འདྲ། ཉི་དབང་མགོན་
པོ་ལོ་ན་གཞོན་པའི་སྐབས་ནས་བཟུང༌། རྒྱུན་དུ་རི་མོ་དང་དཔེ་དེབ་སྣ་ཚོགས་ལ་ལྟ་ཀློག་
བྱེད་རྒྱུ་ལས་ཕལ་བའི་བྱིས་པ་དཀྱུས་མ་བཞིན་རྣམ་གཡེང་དང་བག་མེད་ཀྱི་སྤྱོད་པ་ལ་ཡེ་
ནས་མི་ཞུགས་པར་མ་ཟད། ཁྱིམ་རྒྱུད་ཆེན་པོའི་ཕྲུ་གུའི་འཚོ་བ་ཡང་བདག་གིར་མ་མཛད་
པར་ཟས་གོས་གང་བྱུང་ལ་རང་དགར་ལོངས་སུ་སྤྱད་པར་བརྟེན། གཉེན་ཉེ་རྣམས་ཀྱིས་
༣༡

ཁོང་ལ་རང་གཤིས་གྱོང་བའི་ཕྲུ་གུ་ཞེས་བཀའ་བཀྱོན་ཡང་ཡང་གནང་བཞིན་ཡོད་པ་ཁོང་རང་
ཉིད་ཀྱིས་གསུངས།
དགུང་གྲངས་བཅུ་གཅིག་ཏུ་ཕེབས་པའི་སྐབས་སུ་རྒྱ་གར་གྱི་གནའ་བོའི་རྩོམ་
རིག་ལ་དཔེ་བླངས་ཏེ་བྲིས་པའི་ཚིགས་བཅད་ཀྱི་དུམ་བུ་ཁ་ཤས་ཡོད་པ་ལ་ཕྱིས་དུས་ཀྱི་མཁས་
པ་རྣམས་ཀྱིས་རོ་བཅུད་ལྡན་པའི་སྙན་ངག་གི་ཡང་རྩེར་སོན་ཡོད་པའི་བསྔགས་བརྗོད་ཀྱང་
ཐོབ་པར་གྲགས། སྐབས་ཞིག་ལ་ཀ་ལི་ཀཱ་ཏའི་གྲོང་ཁྱེར་ན་ཡོད་པའི་བུ་ཡི་སློབ་གྲྭ་ཞིག་
ཏུ་ཞུགས་ནས་སློབ་སྦྱོང་གནང་ན་ཡང་དེས་ཁོང་གི་འདོད་པ་གཏན་ནས་མ་ཚིམས་པར་
བརྟེན། མཐར་རང་ཁྱིམ་ནས་སྤུན་སོ་མེན་དྲ་ནཱ་ཐའམ་ཟླ་དབང་མགོན་པོ་དང་སྲིང་མོ་
ཞིག་གི་བུ་བདེན་པ་ཞེས་པ་ཞིག་དང་ལྷན་དུ་སློབ་སྦྱོང་གི་རྒྱུན་བསྲིངས།
ཡབ་ལྷ་དབང་མགོན་པོའི་སྲས་སྲོས་ཐམས་ཅད་མཁས་པ་ཤ་སྟག་ཡིན་ནའང་།
༦92
རྩལ་དང་རོལ་མོ། ཆབ་སྲིད་དང་ཚོང་དོན། རི་མོ་དང་ཟློས་གར། སྙན་ངག་དང་ལྟ་གྲུབ་
སོགས་ཀྱི་ཕྱོགས་ལ་སྲས་དཱི་ཛེན་དྲ་ནཱ་ཐའམ་གཉིས་སྐྱེས་དབང་མགོན་དང་། ཛ་ཡོ་ཏི་རིན་དྲ་
ནཱ་ཐའམ་འོད་ཟེར་དབང་མགོན་དང་། བུ་མོ་སྭ་རྞ་ཀུམཱ་ཌཱིའམ་གསེར་མདོག་གཞོན་ནུ་མ་དང།
སྲས་ཆུང་བ་དེ་བཱིན་དྲ་ནཱ་ཐའམ་ཉི་དབང་མགོན་པོ་སྟེ། པད་དཀར་ལྡུམ་རའི་ནང་གི་ལྷ་ཡི་ཕོ་
ཉ་<< གྷོ་ར།>> རྩོམ་པ་པོ་བཞི་ཡི་མཚན་སྙན་གྱི་སྒྲ་བརྒྱ་དེ་ཤར་ནུབ་ཀྱི་མཁས་པ་རྣམས་
ཀྱི་ཁྲོད་དུ་དམིགས་བསལ་གྱིས་ཆེར་ཆེར་གྲགས་པར་མངོན།
ཇོ་བོ་ཉི་དབང་མགོན་པོས་དགུང་གྲངས་བཅུ་གཅིག་ཏུ་སླེབས་པའི་སྐབས་ནས་
བཟུང༌། ལེགས་སྦྱར་དང་དབྱིན་ཡིག་སོགས་རང་གི་ཕ་སྐད་དང་མཉམ་དུ་སྦྱང་རྒྱུའི་
འགོ་བཙུགས་པར་མ་ཟད། སྙན་ངག་དང་ལོ་རྒྱུས། རི་མོ་དང་ཟློས་གར། རྩིས་ཀྱི་
རིག་པ་དང་། ཕྱི་གླིང་བའི་དེང་རབས་ཤེས་ཡོན་སྣ་ཚོགས་ཀྱང་དེ་དག་དང་བསྡེབས་ནས་
སྦྱངས་པ་ཁོང་གི་ལོ་རྒྱུས་ཚང་མའི་ནང་དུ་བཤད།
༣༢

དགུང་གྲངས་བཅུ་གཉིས་སུ་སླེབས་པའི་སྐབས་སུ་ཡབ་ལྷ་དབང་མགོན་པོ་བྷང་ག་ལའི་
ནུབ་ཕྱོགས་ཀྱི་གནས། བོ་ལ་པུ་རའི་ཤཱན་ཏི་ནི་ཀེ་ཏན་ནམ་ཞི་བའི་གནས་ཞེས་པ་རུ་སྒོམ་སྒྲུབ་
ཀྱི་དུས་འདའ་བཞིན་ཡོད་པ་དེ་རུ་ཕྱིན་ནས། རྒྱ་གར་གྱི་སྲོལ་རྒྱུན་ལྟར་བྲམ་ཟེའི་ལུགས་ཀྱི་
ཆོས་སྒོར་ཞུགས། ལོ་རྗེས་མའི་ནང་དུ་ཡུམ་གཤེགས་པ་སོགས་རྒྱུ་མཚན་སྣ་ཚོགས་ལ་བརྟེན་
ནས་ཉི་དབང་མགོན་པོ་རང་རྒྱུད་ཀྱི་ཚོར་འདུ་ཕྲ་རགས་ཀྱི་མྱོང་ངོར་གྲུབ་པའི་ཡིད་ཀྱི་བདེ་སྡུག་
དང་། སེམས་ཀྱི་གཡོ་བ་ཐམས་ཅད་སྙན་གང་གི་མེ་ལོང་ནང་དུ་འཕོབར་བྱེད་རྒྱུ་ལ་བསམ་
བློའི་བཀག་རྒྱ་ལས་ཡོངས་སུ་གྲོལ་བར་གྱུར། དགུང་གྲངས་བཅུ་བདུན་གྱི་སྟེང་དུ་<< སྙན་
ངག་པ་ཞིག་གི་གཏམ།>>ཞེས་པ་དང་། དགུང་གྲངས་ཉེར་གཅིག་དང་ཉེར་གཉིས་གཉིས་
ཀྱི་སྟེང་དུ་རིམ་བཞིན་<<དགོང་དྲོའི་གླུ་དབྱངས་>>དང་<<ཞོགས་པའི་གླུ་
དབྱངས།>>གཉིས་བརྩམས། ལོ་དེར་མྲི་ཎཱ་ལི་ནཱི་ཞེས་པའི་བུ་མོ་ཞིག་དང་ལྷན་དུ་གཉེན་སྒྲིག་
མཛད་དེ་ལོ་མཇུག་ཏུ་དབྱིན་ཡུལ་དུ་ཕེབས། སྔ་རྗེས་སུ་ཁོང་གཉིས་ལ་བུ་མོ་གསུམ་དང་བུ་གཉིས་
སྐྱེས། དབྱིན་ཡུལ་དུ་བཞུགས་པའི་སྐབས་སུ་<<རྒྱལ་པོ་དང་རྒྱལ་མོ།>> ཞེས་པ་ལ་
སོགས་པའི་ཚིགས་སུབཅད་པ་མངཔོབརྩམས་ཤིང་། དེ་དག་ལ་ཕྱི་གླིང་པའི་རྩོམ་ཡིག་གི་ཤུགས་
རྐྱེན་གང་འཚམ་ཐེབས་ཡོད་པར་མ་ཟད། ཡབ་དང་གཉེན་ཚན་སོགས་ལ་དབྱིན་ཡིག་གི་
ནང་དུ་བྲིས་པའི་ཕྲིན་ཡིག་བསྐུར་བ་སོགས་ལ་བརྟེན། ཡབ་ཀྱི་ཐུགས་ལ་འབབ་པོ་མ་བྱུང་བར་
མ་ཟདབཀའ་བཀྱོན་ཡང་གནང་བར་གྲགས། དབྱིན་ཡུལ་དུ་ལོ་འཁོར་ཧྲིལ་པོ་གཉིས་མ་ཟིན་
ཙམ་ཞིག་ཏུ་བཞུགས་ནས་ཕྱིར་བྷང་ག་ལ་རུ་ཕེབས། དེ་རྗེས་རང་གི་ཡུམ་གྱི་རྒྱན་ཆ་དང་ཁོང་
རང་ཉིད་ལ་བདག་པའི་ཁང་པ་ཞིག་དང་བཅས། བཅའ་ངོས་གང་འཚམ་བཙོངས་ནས་བྷང་
ག་ལའི་ནུབ་ཕྱོགས་སུ་ཤན་ཏི་ནི་ཀེ ཏན་ནམ་ཞིབའི་གནས་ཞེས་པའི་སློབ་གྲྭགཞིག་བཙུགས་ཏེ། བྱིས་
པ་ཉམ་ཐག་མང་པོ་ལ་སློབ་སྦྱོང་གི་གོ་སྐབས་སྤྲད་པར་མ་ཟད། ཁོང་རང་ཉིད་ཀྱིས་དགེ་རྒན་
གྱི་འགན་བཞེས།
༣༣

སྤྱི་ལོ་༡༨༩༤ ལོར་<<གསེར་གྱི་གྲུ་ཆུང་།>>དང་། ༡༩༠༠ ལོར་<<དུས་
ཀྱི་འཕོ་འགྱུར།>> ༡༩༠༡ ལོར་<<འཐོར་ཞིག་ཏུ་སོང་བའི་བྱེའུ་ཚང་།>> སོགས་
བརྩམས་པ་ལ་བརྟེན་ནས་ཁོང་གི་གྲགས་སྙན་གྱི་འདབ་བརྒྱ་དེ་རིམ་བཞིན་ཤར་ཕྱོགས་
བྷང་ག་ལའི་ཡུལ་དུ་ཁ་འབུས་པར་བཤད། དེ་ལྟ་ནའང་ལོ་དེ་ནས་མར་བརྩིས་པའི་ལོ་
བརྒྱད་ཀྱི་ནང་དུ་ཡབ་དང་སྐུ་ཟླ། བུ་ཆུང་བ་དང་བུ་མོ་འབྲིང་བ་སོགས་རིམ་བཞིན་ཚེ་
ལས་འདས་པར་བརྟེན། ཉི་དབང་མགོན་པོ་སྡུག་བསྔལ་གྱི་འཚོ་བ་དངོས་ཀྱི་ནང་དུ་ལྷུང༌།
དེར་བརྟེན་རང་རྒྱུད་ཀྱི་ཚོར་འདུ་ཕྲ་མོ་རྣམས་ཀྱིས་གཏིང་འཇིབ་བྱས་པའི་མངར་སྐྱུར་གྱི་
འཚོ་བ་དངོས་སུ་བྱུང་བ་རྣམས། སྒྱུ་རྩལ་དང་རྩོམ་རིག་གི་རྒྱབ་ལྗོངས་ལ་གཞི་བཅོལ་
ཏེ་བྲིས་པར་གྲགས་པའི་ཕུལ་བྱུང་གི་གྲགས་རྩོམ་<<གྷོ་ར།>> དང་། (འདི་ཁོང་གིས་
མཛད་པའི་བརྩམས་སྒྲུང་རིང་པོ་བཅུ་གཉིས་ཀྱི་ནང་གི་རིང་ཤོས་ཡིན།) <<འདྲེན་བྱེད་མིག་གི་
གཤེད་མ།>> <<བརྡབ་སྐྱོན་ཤོར་བའི་གྲུ་གཟིངས།>> (འདི་ཁོང་གི་བརྩམས་སྒྲུང་རིངཔོ་
བཅུ་གཉིས་ཀྱི་ནང་གི་གཅིག་ཡིན།) <<སྟོན་དུས་ཀྱི་སྤྲོ་སྐྱིད།>>སོགས་ལྗགས་རྩོམ་མཛད་
པར་མ་ཟད། བདག་ཅག་གི་སྟོན་པ་ཐུབ་པའི་དབང་པོའི་གསང་གསུམ་གྱི་ཡོན་ཏན་ལ་ཆེད་དུ་
བསྔགས་པའི་སྙན་རྩོམ་<< ཀྱེ་སངས་རྒྱས་བཅོམ་ལྡན་འདས།>>ཞེས་པ་དང་<<མཆོག་
གི་སྤྲུལ་སྐུ་འཁྲུངས་པའི་དུས་སྟོན།>> ཞེས་པ་དང་། <<མཆོད་པ་དང་པོ་དང་གསོལ་
འདེབས།>> <<མཆོག་གི་ཡོན་སློང་བ་དང་གྲོང་ཁྱེར་གྱི་ནོར་རྒྱུན་མ།>> ཞེས་པ་ལ་
སོགས་པ་ཡང་ལོ་དེ་དག་གི་ནང་དུ་མཛད་པར་མངོན། སྙན་རྩོམ་དེ་དག་སྲོག་ཤིང་དུབཟུང་
བའི་སྟོན་པའི་མཛད་རྣམ་མདོར་བསྡུས་ཤིག་འཁྲབ་གཞུང་གི་ཚུལ་དུ་བསྒྲིགས་ཡོད་པ་དེ་ས་ག་
ཟླ་བའི་ཚེས་བཅོ་ལྔ་ཉིན། ལོ་རེ་བཞིན་འབྲས་ལྗོངས་སུ་འཁྲབ་བཞིན་ཡོད་པ་ཡིག་ཆ་ཁ་ཤས་
ལས་མཐོང་། སྙན་རྩོམ་དེ་དག་ཧིན་དྷི་དང་དབྱིན་ཡིག་སོགས་ཀྱི་ནང་དུ་ཡོད་པར་མ་ཟད་བལ་
བོའི་སྐད་ཀྱི་ནང་དུ་བསྒྱུར་ཡོད་པ་ཞིག་ཀྱང་ཕྲན་གྱིས་མཐོང་། བོད་སྐད་དུ་ཐད་སྒྱུར་གཙོ་བོར་
༣༩

བྱས་པའི་འགྱུར་ཞིག་མཁས་དབང་སུ་ནཱི་ཏི་ཀུ་མ་ར་པཱ་ཋ་ཀས་མཛད་ཅིང་། དེ་སྤྱི་ལོ་༡༩༦༡
ལོར་རྒྱ་གར་གྱི་རྒྱལ་ས་ལྡི་ལི་ནས། འཕགས་མ་དབྱངས་ཅན་མའི་པར་སྐྲུན་ཁང་ནས་དཔར་
དུ་བཏབ།
༡༩༡༠ ལོར་<< གྷོ་ར།>>མཇུག་ལེགས་པར་གྲུབ་ནས་པར་སྐྲུན་ཐེངས་དང་
པོ་བྱས། ༡༩༡༢ ལོར་<<སྒྲུང་རྩོམ་གྱི་ཕྱོགས་འདུས་ཆུན་པོ།>>ཞེས་པ་དང་། <<སྦྲག་
ཁང་།>>སོགས་དང་། དེ་མིན་སྔ་རྗེས་སུ་མགུར་དབྱངས་དང་གྱེར་མའི་ཚུལ་དུ་བཀོད་
པའི་ཐོལ་བྱུང་གི་གླུ་དབྱངས་ཅི་རིགས་ཤིག་ཡོད་པ་ལས། དམིགས་བཀར་གྱིས་ཉམས་
མགུར་བརྒྱ་དང་གསུམ་བསྡམས་ནས་ཕྱི་གླིང་པའི་སྙན་ངག་སྨྲ་བ་གཉིས་དང་ལྷན་དུ་དབྱིན་
ཡིག་ཏུ་བསྒྱུར་བ་དང་ཆབས་ཅིག རང་ལོ་ལྔ་བཅུ་ང་གཅིག་ཏུ་ཕེབས་པའི་སྐུའི་འཁྲུངས་སྐར་
ལ་སྒོབསྟུན་ནས་པར་སྐྲུན་བྱས།
ཉམས་མགུར་ཕྱོགས་བསྡུས་ཀྱི་མཚན་ལ་རྒྱ་གར་སྐད་དུ་<<གཱི་ཏཱཉཛལི།>>
དང་། བོད་སྐད་དུ་<<གླུ་ཐལ་སྦྱར་མ།>>ཞེས་འབོད་ཅིང་། དོན་འགྱུར་གྱི་དབང་
དུ་བྱས་ན་མཆོད་པའི་གླུ་འམ་གླུ་ཡི་མཆོད་པ་ཞེས་པའི་དོན་ཡིན། ༡༩༡༣ ལོར་<<ཡར་
ངོའི་ཟླ་བ།>>དང་། <<བྷང་ག་ལའི་མི་ཚེའི་འཆར་སྣང་།>> <<བཀྲེས་ལྟོགས་
ཀྱིས་མནར་བའི་རྡོ་ཡི་ཁྲ་རྒྱན།>> སོགས་བརྩམས་ཤིང་། ལོ་དེར་འཛམ་གླིང་ན་སྐད་
གྲགས་ཡོད་པའི་ནོལ་བྷེལ་རྩོམ་རིག་གི་བྱ་དགའ་དེ་ཁོང་གི་ཉམས་མགུར་ཕྱོགས་བསྒྲིགས་
<<གླུ་ཐལ་སྦྱར་མ།>> ལ་ཐོབ་ཅིང་། འདི་ནི་གླིང་ཆེན་ཨེ་ཤ་ཡའི་མི་ཞིག་ལ་ནོལ་བྷེལ་
རྩོམ་རིག་གི་བྱ་དགའ་ཐོབ་པ་ཐེངས་དང་པོ་ཡིན། ༡༩༡༤ ལོར་སྔར་གྱི་རྩོམ་གདན་ཁ་
ཤས་ལ་གཞི་བཅོལ་ཏེ<<བྱིས་པ།>>ཞེས་པ་དང་། <<བྱིས་པ་བརྗེད་པའི་མགོན་
པོ།>>དང་། <<མུན་ནག་གཟིམ་ཆུང་གི་རྒྱལ་པོ།>>སོགས་བརྩམས།
༡༩༡༥ ལོར་སྐབས་དེའི་དབྱིན་ཛིའི་གཞུང་གིས་ཁོང་ལ་ཕུལ་བྱུང་གི་སྐྱེས་བུ་
༣༥

དམ་པ། ཞེས་པའི་མཚན་གནས་ཕུལ། འདི་ནི་དུས་རབས་བར་མའི་སྐབས་སུ་ཡོ་རོབ་ཀྱི་
དཔའ་རྟུལ། མི་རིགས་ཀྱི་དོན་དུ་མཛད་རྗེས་ཆེན་པོ་འཇོག་མཁན་རྣམས་ལ་འབུལ་སྲོལ་གྱི་
གོ་གནས་ཤིག་ཡིན་པར་གྲགས།
༡༩༡༦ ལོར་<<ལོག་ལམ་དུ་འཕྱན་པའི་བྱེའུ་ཚོགས།>>དང་། <<ཁྱིམ་
དང་འཛམ་གླིང་།>>(འདི་ཁོང་གི་བརྩམས་སྒྲུང་རིང་པོ་བཅུ་གཉིས་ཀྱི་གྲས་ཤིག་ཡིན་ལ། འབྲི་
ཐབས་དང་སྒྲོམ་གཞི་ཁོག་དབུགས་སོགས་ཀྱིས་བསྡུས་པའི་སྒྱུ་རྩལ་གྱི་ཁྱད་ཆོས་རྣམས་བརྩམས་
སྒྲུང་གཞན་དང་ཐུན་མོང་མ་ཡིན་པ་ཞིག་ཡིན་པར་བཤད།) <<ཕྲུ་གུ་ཆུང་ཆུང་།>>སོགས་
བརྩམས། འདི་ལོར་ཉི་ཧོང་དང་ཨ་རི་གཉིས་ལ་ཕེབས།
༡༩༡༧ ལོར་<<འགྲོ་བ་མིའི་ཐུན་མོང་མ་ཡིན་པའི་རང་གཤིས།>>དང་།
<<དཔྱིད་དུས་ཀྱི་འཕོ་འགྱུར།>> <<ངའི་མི་ཚེའི་མྱོང་གྲུབ།>> <<གཏང་རག་
གི་མཆོད་པ།>>སོགས་དང་། དེ་མིན་ད་དུང་འཁྲབ་གཞུང་སྐོར་ཞིག་ཀྱང་མཛད།
༡༩༡༨ ལོར་བྷང་ག་ལའི་ཡུལ་གྱི་འཚོ་བ་རྒྱབ་ལྗོངས་སུ་བྱས་པའི་བརྩམས་སྒྲུང་
ཐུང་བ་<<མ་ཤི་དང་པི་ལ་ཏ་ཀཱ།>>སོགས་མཛད། ༡༩༡༩ ལོར་ཉི་ཧོང་དུ་ཕེབས་
ཤིང༌། ལོ་དེར་དབྱིན་གཞུང་གིས་རྒྱ་གར་རང་བཙན་རྩོད་ལེན་པ་མང་པོ་སྡེབ་གསོད་
བཏང་བ་སོགས་ལ་བརྟེན། དབྱིན་ཇིའི་གཞུང་གིས་སྔར་ཁོང་ལ་ཕུལ་བའི་གོ་གནས་དེ་
ཁོང་གིས་རྩིས་མེད་དུ་བཏང་བ་དང་ཆབས་ཅིག་མི་མང་གི་ཕྱོགས་ལ་མཐའ་གཅིག་ཏུ་ལངས།
དེ་ནས་བཟུང་དབྱིན་གཞུང་གིས་ཁོང་ལ་ལྟ་ཚུལ་ལེགས་པོ་མེད་པར་མ་ཟད། ཁོང་རང་
ཉིད་ཀྱང་མངོན་གསལ་དོད་པོའི་སྒོ་ནས་དབྱིན་གཞུང་གི་ཁ་གཏད་དུ་བུད་པ་ཁི་རིས་ཤ་
ནཱ་དྷ་ཐ་ཡིས་མཛད་པའི་<<མཁྱེན་རབ་ཀྱི་ཀློང་བརྡོལ་བའི་སྐྱེས་བུ། ཇོ་བོ་ཉི་དབང་མགོན་
པོ་>>ཞེས་པའི་དཔེ་དེབ་ནང་དུ་གསལ།
༡༩༢༡ ལོར་<<རླབས་ཆེན་གྱི་རྒྱ་གར།>> ཞེས་པ་དང་། <<ཡུལ་
༣༦

གྱར་བ།>> <<གསར་གཏོད་ཀྱི་རང་བཞིན་ལྡན་པའི་མཉམ་འབྲེལ།>> ཞེས་པ་ལ་
སོགས་པ་བརྩམས་པ་དང་འབྲེལ། སྔར་སློབ་ཆུང་ཞིག་བརྒྱབས་ཡོད་པ་དེ། “འཇིག་རྟེན་
རིག་པའི་གཙུག་ལག་མཐོ་སློབ་ཁང "ཞེས་པའི་ངོ་བོ་རུབསྒྱར་ནས་འཛམ་གླིང་གི་སྐྱེབོ་དོན་གཉེར་
ཅན་ཚང་མ་ལ།ཧིན་དྷི་དང་ལེགས་སྦྱར་གཉིས་གཙོ་བོར་གྱུར་པའི་རིག་གནས་འདྲ་མིན་སྦྱང་
རྒྱུའི་སྐལ་བཟང་གི་སྒོབརྒྱ་ལེགས་པར་ཕྱེས། ༡༩༢༢ ལོ་ནས་༡༩༣༢ བར་ལ་<<མཚམས་
སྦྱོར་གྱི་མདུད་རྒྱ་ཆད་པའི་འཆིང་ཐག>>དང་། <<དགའ་རོགས་ཀྱི་ལག་རྟགས།>>
<< བརྩེ་དུང་གི་བཞི་མདོ།>> <<མཛའ་གྲོགས་ལ་བསྲིངས་པའི་ཕྲིན་ཚོགས།>>
<<འགྲོ་བ་མི་ཡི་ལྷ་ཆོས།>> << ཀ་ར་ཝི་རའི་ཤིང་སྡོང་དམར་པོ།>> དང་། <<ངའི་
མཛའ་གྲོགས་བདེ་མོ།>>ཞེས་པ་དང་། <<དཔྱིད་དུས་ཀྱི་ཕོ་ཉ།>> <<སྲིན་བུ་མེ་
འཁྱེར་>>ལ་སོགས་པ་བརྩམས་པར་མ་ཟད། ལོ་དེ་དག་གི་ནང་དུ་སྙན་རྩོམ་རིང་ཐུང་ཀྱང་
ཆེས་མང་པོ་ཞིག་མཛད་འདུག་ནའང༌། རེ་རེ་བཞིན་བརྗོད་ན་ཡིག་ཚོགས་མངབ་ལས་དགོས་
གལ་ཆེར་མེད་པར་བསམས་ནས་མ་བྲིས་ལ། ཞིབ་ཏུ་ཤེས་འདོད་ཀྱི་དོན་གཉེར་ཅན་ཚོས་ལོ་
རྒྱུས་རྒྱས་པ་སོགས་དང་། དེ་མིན་རྒྱལ་སྤྱིའི་དྲྭ་རྒྱ་སོགས་ལས་ཤེས་པར་བྱའོ།།
ལོ་རབས་འདིའི་ནང་དུ་རྒྱ་ནག་དང་ཨུ་རུ་སུ་སོགས་ལ་ཡང་ཕེབས། སྤྱི་ལོ་༡༩༣༣
ནས་༡༩༤༠ ལོ་བར་དུ། <<བུ་མོ་སྤུན་གཉིས།>>ཞེས་པ་དང་། <<སྐྱེད་མོས་
ཚལ།>> <<རབ་བྱེད་བཞི་པ།>> <<སྙན་ངག་མཁན་གྱི་ལྟ་གྲུབ།>> <<བུད་
མེད་མཛངས་མའི་ཁྱིམ།>> <<ཆར་ཤོད་ཆེ་བའི་ཉིན་མོ།>> << མེ་ཏོག་ལྡུམ་རའི་
བདག་སྐྱོང་བ།>> <<མཐའ་མཇུག་མི་མངོན་པའི་བརྩེ་དུང་།>> <<འཆི་བདག་
གི་གཉེན་སྒྲིག>> <<ང་ཚོའི་འཇིག་རྟེན།>> <<བཀག་རྒྱ་མེད་པའི་ནམ་
མཁའ།>>སོགས་སྙན་རྩོམ་དང་སྒྲུང་ཐུང་སྣ་ཚོགས་མཛད་པར་མ་ཟད། དེ་དག་ཚང་
མ་གནའ་དེང་གི་འཚོ་བ་སྲོག་ཤིང་དུ་བཟུང་བའི་ཐོག་ལ། སྒྱུ་རྩལ་གྱི་ཁྱབ་ཁོངས་ཕྱོགས་
༣༧

གཅིག་ཏུ་མ་སོང་བའི་མཁས་པའི་བརྩམས་ཆོས་འབའ་ཞིག་ཡིན་པར་བརྟེན། སྤྱི་ཚོགས་ཀྱི་
འཚོ་བ་དང་། མཁས་པའི་ལེགས་བཤད་ལ་ཡུན་རིང་འདྲིས་གཤིབ་བྱེད་མ་མྱོང་མཁན་ཞིག་
ཡིན་ཕྱིན་ཆད། ཁོང་གི་ལྗགས་རྩོམ་གཅིག་གི་རོ་བཅུད་ལ་ཡང་ཅི་དགར་རོལ་རྒྱུའི་སྐལ་བ་
མེད་པ་ཨར་ལཎ་ཌ་ཡི་སྙན་ངག་པ་སྐུཞབས་བེས་བྷེས་ཡའེ་ཁྲི་སི་( W.BYeats) ཡིས་
བཤད། འདི་ཁོང་ལ་<<གླུ་ཐལ་སྦྱར་མ>>དབྱིན་སྒྱུར་བྱེད་རྒྱུའི་ཐད་ལ་རོགས་སྐྱོར་མཛད་
མཁན་གཉིས་ཀྱི་ནང་གི་གཅིག་ཡིན། དེ་མིན་འཁྲབ་གཞུང་འདྲ་མིན་དང་། གླུ་ཚིག་ཉིས་སྟོང་
ལྷག་ཅིག་མཛདཅིང་། དེ་དག་གི་ཁོངས་སུ་རྒྱ་གར་གྱི་རྒྱལ་གླུ་དང་མངོན་འདོད་ཀྱི་དགའ་མ་
ལ་སོགས་པའི་གླུ་དབྱངས་དང་འཁྲབ་གཞུང་རྣམས་ཡོད།
མཐར་དགུང་གྲངས་བརྒྱད་ཅུ་ལ་ཕེབས་པའི་ལོ་སྟེ། སྤྱི་ལོ་༡༩༤༡ ལོའི་སྤྱི་
ཟླ་༥ པའི་ཚེས་༧ ཉིན། སྔར་རང་ཉིད་གང་དུ་སྐུ་འཁྲུངས་པའི་གནས། ཤར་
ཕྱོགས་བྷང་ག་ལའི་གྲོང་ཁྱེར་ཀ་ལི་ཀཱ་ཏ་རུ་སྐྱ་གཤེགས། ཁོང་གི་བརྩམས་ཆོས་རྣམས་
ཀྱི་ཁྲོད་ནས་སྙན་ངག་གི་ཕྱོགས་ལ་<<གླུ་ཐལ་སྦྱར་མ།>>དང་། <<མེ་ཏོག་ལྡུམ་
རའི་བདག་སྐྱོང་བ།>> <<ཡར་ངོའི་ཟླ་བ།>> <<དགའ་རོགས་ཀྱི་ལགས་
རྟགས།>>དང་། <<བརྩེ་དུང་གི་བཞི་མདོ།>> <<ཡུལ་གྱར་བ།>>རྣམས་
ལ་སྙན་ངག་གི་བྲོ་བ་གཏིང་འཇིབ་བྱེད་རྒྱུའི་ཐུན་མོང་མ་ཡིན་པའི་ཁྱད་ཆོས་ཡོད་པར་གྲགས།
གཞན་འཁྲབ་གཞུང་གི་ཐད་ལ་<<གཟུགས་རིས་ཀྱི་རི་མོ།>> དང་། <<སྦྲག་ཁང་།>>
<<དཔྱིད་དུས་ཀྱི་འཕོ་འགྱུར།>>དང་། <<མུན་ནག་གཟིམ་ཆུང་གི་རྒྱལ་པོ།>>
<<གཏང་རག་གི་མཆོད་པ།>>རྣམས། ངོ་བོ་དང་རྣམ་པ་ཐ་དད་པ་ལ་སྤྱི་ཚོགས་ཀྱི་
རྒྱབ་ལྗོངས་འབུར་དུ་ཐོན་ཡོད་པའི་ཕུལ་བྱུང་གི་བརྩམས་ཆོས་ཤ་སྟག་ཡིན་པར་བཤད།
བཞད་གད་ཀྱི་བྱུང་བ་རྣམས་གཏམ་དཔེ་དང་ཚིགས་བཅད་ཀྱི་ལུགས་སུ་བསྡེབས་པ་ལས་
<<ལོག་ལམ་དུ་འཕྱན་པའི་བྱེའུ་ཚོགས།>>དང་། <<སྲིན་བུ་མེ་འཁྱེར།>>གཉིས་
༣༨

ཆེས་ཕུལ་དུ་བྱུང་བར་བརྩི།
བརྩམས་སྒྲུང་རྣམས་ཀྱི་ཁྲོད་ནས་ཀློག་མཁན་གྱི་དགའ་བསུ་ཐོབ་པ་དང་སྙན་
གྲགས་ཆེ་ཤོས་ནི་<<གྷོ་ར།>>དང་། <<ཁྱིམ་དང་འཛམ་གླིང་།>> <<བརྡབ་
སྐྱོན་ཤོར་བའི་གྲུ་གཟིངས།>> <<བཀྲེས་ལྟོགས་ཀྱིས་མནར་བའི་རྡོ་ཡི་ཕྲ་
རྒྱན།>>རྣམས་ཡིན། ལྟ་གྲུབ་ཀྱི་སྐོར་ལ་<<འགྲོ་བ་མིའི་ཐུན་མོང་མ་ཡིན་པའི་རང་
གཤིས།>> (འདི་ཉི་ཧོང་དང་ཨ་རི་ལ་ཕེབས་པའི་སྐབས་སུ་རྩོམ་གདན་བཏིང་བ་འདྲ། )
བསམ་གཞིག་གི་བྱིན་རྟེན།>> (འདི་དབྱིན་ཡིག་གི་ནང་དུ་ཁོང་རང་ཉིད་ཀྱིས་
བསྒྱུར།) <<གསར་གཏོད་ཀྱི་རང་བཞིན་ལྡན་པའི་མཉམ་འབྲེལ།>> <<མི་རིགས་རིང་
ལུགས་ཀྱི་རྒྱལ་ཞེན།>> ཞེས་པ་རྣམས་གཏན་ཚིགས་རིག་པའི་གཞུང་ལུགས་ཀྱི་སྤྱི་ཁོག་
ལ་གཞི་བཅོལ་བའི་མཁས་པའི་ལེགས་བཤད་ཡི་ག་འཇོ་བ་ཤ་སྟག་ཡིན་པ་གཟུ་བོར་གནས་པའི་
མཁས་པ་རྣམས་ཀྱི་ངག་གི་སྒོམོན་ཡོངས་སུ་གྲགས། སྣ་མང་འཚོ་བའི་མྱོང་གྲུབ་ཕྱོགས་བསྡུས་
སུ་ངག་གི་སྒོ་མོར་དྲངས་པ་ལས་<<ངའི་མི་ཚེའི་མྱོང་གྲུབ།>>དང་། <<བྷང་ག་ལའི་ཡུལ་
གྱི་འཆར་སྣང་།>> གཉིས་པོ་ནི། སྙན་ངག་མཁན་རང་ཉིད་ཀྱིས་གང་ཞིག་དངོས་སུ་མཐོང་
བ་དང་མྱོང་བ་རྣམས་ཇི་བཞིན་དུ་བརྗོད་པའི་ཞོར་ལ། རང་གི་ལྟ་ཚུལ་རྣམས་ལ་རིག་པའི་སྒྲུབ་
བྱེད་རྣལ་མར་བཀོད་པའི་ལེགས་བཤད་གྲགས་ཆེ་ཤོས་ཀྱི་གྲས་སུ་བརྩི་བ་གཉིས་ཡིན།
འདི་དག་ནི་ཁོང་གི་བརྩམས་ཆོས་རྣམས་ཀྱི་ཁྲོད་ནས་སྙན་གྲགས་ཤིན་ཏུ་ཆེ་བའི་རིགས་
སྐོར་ཞིག་ངོ་སྤྲོད་ཀྱི་ཚུལ་དུ་ཞུས་པ་ཡིན་ལ། སྤྱིར་ཁོང་གི་སྐུཚེ་ཧྲིལ་པོའི་རིང་ལ་བརྩམས་སྒྲུང་
རིང་གྲས་བཅུ་གཉིས་དང་། སྒྲུང་ཐུང་བརྒྱ་དང་ཉི་ཤུ་རྩ་བདུན། མཚན་ཉིད་རིག་པའི་ལྟ་གྲུབ་
དྲུག སྙན་རྩོམ་རིང་ཐུང་བདུན་བརྒྱ་ལྷག་ཅིག འཁྲབ་གཞུང་རིང་ཐུང་དྲུག་ཅུ་རེ་བཞི། གཞས་
ཚིག་རིང་ཐུང་ཉིས་སྟོང་ལྷག་ཅིག་དང༌། སྒྱུ་རྩལ་གྱི་མཚོན་ཐབས་སྣ་ཚོགས་ལས་བྱུང་བའི་
རི་མོ་འདྲ་མིན་ཉིས་སྟོང་ལྷག་ཅིག དེ་མིན་རྒྱལ་ཁབ་གཞན་དང་གཞན་དུ་ཕེབས་པའི་སྐབས་
༣༩

སུ་གཏམ་བཤད་དུ་སྤེལ་བའི་ལྗགས་རྩོམ། གཞན་ཡང་ལོ་རྒྱུས་དང་སྤྱི་ཚོགས་ཀྱི་གནས་བབས་
སོགས་ལས་འཕྲོས་པའི་ལེགས་བཤད་ཆེས་མང་པོ་ཞིག་མཆིས་པ་རྣམས། སྔ་རྗེས་སུ་རྒྱ་གར་
བྷངག་ལའི་སྐད་ཡིག་ནང་དུ་དཔེ་དེབ་སུམ་ཅུ་སོ་གཉིས་ཀྱི་ནང་དུ་བསྡུས་ནས་པར་སྐྲུན་བྱས་ཡོད་
པ་ཁོང་གི་སྲས་ཀྱིས་བྲིས་པའི་<< ཡབ་ཇོ་བོ་ཉི་དབང་མགོན་པོ།>>ཞེས་པའི་ལོ་རྒྱུས་ནང་དུ་
གསལ།
ཁོང་གི་སྙན་རྩོམ་ཕྱོགས་སྒྲིག་ཅིག་དབྱིན་སྒྱུར་བྱས་པའི་གླེང་བརྗོད་ནང་དུ་ཁོང་
ལ་རྩོམ་སྒྱུར་ཅི་རིགས་ཀྱི་ཕྱག་དཔེ་བདུན་ཅུ་ཡོད་པར་བཤད་པ་དང༌། སྐུ་ཞབས་ཕུན་ནོར་
གྱིས་ཁོང་ལ་རྒྱ་གར་སྐད་ཀྱི་ནང་དུ་ཕྱག་དཔེ་ལྔབཅུ་དང་དབྱིན་ཡིག་གི་ནང་དུ་བརྒྱད་ཡོད་པར
བཤད་པ་སོགས་ནི་འགྱུར་གཞན་གྱི་ནང་དུ་ཡིན་པར་མངོན། དབྱིན་ཡིག་གི་ནང་དུ་ཁོང་གི་བརྩམས་
ཆོས་ཧྲིལ་པོ་སྔ་ས་ནས་བསྒྱུར་གྲུབ་པར་མ་ཟད། ཨུ་རུ་སུ་དང་ཉི་ཧོང་། ཧྥ་རན་སི་དང་རྒྱ་ནག་
སོགས་ཀྱིས་གཙོས་པའི་རྒྱལ་ཁབ་མང་པོའི་ཡིགེ་ནང་དུ་ཡང་ཧ་ལམ་བརྒྱ་ཆ་དགུ་བཅུཡར་མར་
རེབསྒྱུར་ཟིན་པར་གྲགས།
དེ་ལྟ་ནའང་རང་ཅག་གངས་ཅན་པ་རྣམས་ཀྱི་ངག་གི་བགོ་སྐལ་དུ་ད་སྔར་ཐོབ་
པ་ནི། མཚོ་སྔོན་གྱི་<<སྦྲང་ཆར་>>དང་<<བོད་ཀྱི་རྩོམ་རིག་སྒྱུ་རྩལ་>>སོགས
ཀྱིནང་དུ་སྔ་རྗེས་སུ་<<རང་དབང་།>> བཀྲ་ཤིས་ཕུན་ཚོགས་ཀྱིས་བསྒྱུར། <<དགྲ་
ལག་ཏུ་ཚུད་པའི་དཔའ་རྒོད།>> བཀྲ་པོས་བསྒྱུར། <<གསང་བའི་རྒྱུ་ནོར།>>
ཚེ་རིང་དོན་གྲུབ་ཀྱིས་བསྒྱུར། <<ཉིན་གཅིག>> སྐལ་བཟང་རིན་ཆེན་གྱིས་
བསྒྱུར། <<བསོད་ནམས།>> དཔལ་རྒྱལ་གྱིས་བསྒྱུར། <<སུ་བྷ།>> ཚེ་རིང་
མཚོས་བསྒྱུར། <<མཚན་དགུང་།>> ཆུང་བདག་གིས་བསྒྱུར། <<ནེ་ཙོ་སྔོན་མོའི་
རྟོགས་བརྗོད།>> བུ་བཞི་བསམ་པའི་དོན་གྲུབ་ཀྱིས་བསྒྱུར། <<བུ་མོ་མ་ཧྭ་མ་ཡ།>>
བློ་གྲོས་རྒྱ་མཚོས་བསྒྱུར། ཐལ་སྦྱར་མའི་དུམ་བུ་ཁ་ཤས་མར་ཕྱག་རྡོར་གྱིས་བསྒྱུར་
༤༠

བ་དང་། དེ་མིན་སྐུ་ཞབས་ཆ་རིས་སྐལ་བཟང་ཐོགས་མེད་ཀྱིས་ཉེ་ཆར་བསྒྱུར་པའི་<<མི་
ཚེའི་མངོན་རྟོགས་མྱོང་གྲུབ།>> འདི་ལ་བདག་གི་མི་ཚེའི་མྱོང་གྲུབ་ཅེས་ཀྱང་བརྗོད། གཞན་
སྐུཞབས་ག་ཞ་བ་དངོས་གྲུབ་དང་སྐུ་ཞབས་ཕུན་ནོར་གཉིས་ཀྱིས་སོ་སོར་བསྒྱུར་པའི་<< གླུ་
ཐལ་སྦྱར་མ>>ཧིན་དྷི་དང་རྒྱ་ཡིག་ནས་བསྒྱུར་པ་ཞིག་བཅས་འགྱུར་མི་འདྲ་བ་གཉིས་
ཡོད། དེ་བཞིན་རྒྱ་གར་བ་མཁས་དབང་སུ་ནཱི་ཏི་ཀུ་མཱ་ར་པཱ་ཋ་ཀས་བསྒྱུར་པའི་<<སྙན་
ངག་བསྡུས་པ་>>ཞེས་པ་ཞིག་ཀྱང་ཡོད་ཅིང་། འདི་ནི་ཕལ་ཆེར་འདས་པའི་དུས་རབས་
ཁ་ཤས་ནང་རྒྱ་གར་བས་བོད་ཡིག་ཏུ་བརྩམས་ཆོས་བསྒྱུར་བ་གཅིག་པུ་དེ་ཡིན།
འདི་དག་ནི་ཁོང་གི་བརྩམས་ཆོས་སྤྱིའི་བྱིངས་ནས་བལྟས་པ་ཡིན་ན་བརྒྱ་ཆ་དྲུག་ཙམ་ཡིན།
དེ་ལྟར་པད་དཀར་ལྡུམ་རའི་ནང་གི་ལྷཡི་ཕོཉ་<<གྷོར།>>རྩོམ་པ་པོའིཁྱིམ་རྒྱུད་དང༌། ཁོང་
གི་བརྩམས་ཆོས་སྐོར་ཞིག་ཆེ་ལོངདུབརྗོད་པའི་ཁུལ་ཡིན་ལ། སྤྱིར་དེ་ཙམ་གྱིས་སྐབས་དོན་མཇུག་
མ་བསྡུས་པར་རྩོམ་པ་པོའི་བསམ་བློའི་ལྟ་གྲུབ་དང༌། ཁོང་གི་བརྩམས་ཆོས་རྣམས་ཀྱིས་རྒྱ་གར་
གྱི་རྩོམ་རིག་ལ་ཤུགས་རྐྱེན་ཇི་ལྟར་ཐེབས་སྟངས། ཁོང་རྒྱ་གར་གྱི་དེང་རབས་རྩོམ་རིག་ལ་རྣམ་
པ་གསར་གཏོད་མཁན་གྱི་མཁས་པ་གསུམ་གྱི་ནང་དུ་ཇི་ལྟར་བགྲང་བའི་ཚུལ་དང་། བདག་
ཉིད་ཆེན་མོ་གྷན་དྷི་ལ་ཁོང་གིས་རྒྱུ་མཚན་ཅི་ཞིག་གི་ཕྱིར་དུ་མ་ཧྭ་ཏྭ་མ་ཧྭ་ཞེས་པའི་མཚན་སྙན་གྱི་
ཅོད་པན་གནང་བ་དང་ཆབས་ཅིག་ཡིད་ཆེས་གཡོབ་མེད་པའི་གདེང་འཇོག་བྱས་པ་དང་། པཎ་
ཌི་ཏ་འཇོཧར་ལཱལ་ནེཧ་རུས་གཙོས་པའི་སྐབས་དེའི་རྒྱ་གར་གྱི་གནད་ཡོད་མི་སྣརྣམས་ལ་ཆབ་སྲིད་
ཀྱི་བགྲོ་གླེང་དང་། བཀའ་སློབ་ལམ་སྟོན་ཇི་ལྟར་གནང་བའི་ཚུལ་སོགས་དང་། དེ་མིན་ཁོང་གི་
འཚོབའིབརྒྱུད་རིམ། མིགཤིས་ཀྱི་རང་བཞིན། ཕུགས་བསམ་གྱི་རེ་སྙེག་སོགས་རྒྱས་ཙམ་ཞིག་
འབྲི་རྒྱུའི་འདོད་པ་བྱུང་ནའང་། ཞིབ་ཏུ་བྲིས་ན་ཡིག་ཚོགས་མང་བར་མ་ཟད། དུས་ཚོད་མང་
པོ་ཞིག་ཀྱང་དེའིཐད་ལ་འགྲོབར་དོགས་ནས་ད་ལམ་དེ་ཙམ་གྱིས་ཆོག་པར་བྱས་ལ། དུས་ཚོད་
བྱུང་ན་ཕྱིན་ཆད་ཀྱང་།ཁོང་གི་བརྩམས་ཆོས་གཞན་རེ་ཟུང་ལ་ལག་པ་འཆང་རྩིས་ཡོད་པས། འདིར་
༤༡

བརྗོད་རྒྱུ་ལྷག་པའི་སྟོང་ཆ་གལ་ཆེན་རྣམས་དུས་ཚོད་ཀྱིབབས་ལ་དཔག་ནས་གཞན་དུ་མཚམས་
སྦྱོར་ཞུ་བའི་གོ་སྐབས་འབྱུང་རེ་དང་བཅས། ཇོ་བོ་ཉི་དབང་མགོན་པོའི་བརྩམས་སྒྲུང་པད་
དཀར་ལྡུམ་རའི་ནང་གི་ལྷ་ཡི་ཕོ་ཉ།<<གྷོ་ར།>>ཞེས་གྲགས་པ་དེ་ཉིད་བོད་སྒྱུར་གྱི་ལས་སུ་
ཞུགས་ཁུལ་བྱེད་པོ་རྔ་བ་ཆོས་གྲགས་ཀྱིས་སྤྱི་ལོ་༢༠༠༤ ལོའི་སྤྱི་ཟླ་༡༡ ཚེས་༨ ཉིན།
རྡ་རམ་ས་ལ་ནས།། །།

ལེའུ་དང་པོ།
ཀྱི;
།དེ་ནི་གྲོང་ཁྱེར་ཀ་ལི་ཀ་ཏཱའི་ནང་གི་ཆར་ཞོད་ཆེ་བའི་ནམ་
དུས་ཞིག་སྟེ་ཞོགས་པའི་སྤྲིན་ཚོགས་རྣམས་དགུང་སྔོན་མཁའ་ལ་བག་ཡངས་
སུ་རྒྱུ་ཞིང་། གསལ་ཞིང་དྭངས་པའི་ཉི་འོད་དེ་བར་སྣང་དུ་འཛད་མེད་དུ་སྙིལ་
བཞིན་ཡོད་པའི་སྐབས་ཤིག་ལ་སྐུ་ཞབས་བྷི་ནོ་ཁོང་གི་ཁང་པའི་ཐོག་གཡབ་སྟེང་
དུ་ཁོར་རྐྱང་དུ་ཡར་ལངས་ནས་རྒྱ་མཚོའི་རྦ་རླབས་ཕྱིར་ལྡོག་པ་ལྟ་བུའི་མི་ཚོགས
མང་པོའི་འགྲོ་འདུག་གི་ཁྲོད་དུ་ལྷོད་ལྷོད་བྱས་ཏེ་བལྟས་ནས་བསྡད། ཁོང་གིས་
མཐོ་རིམ་སློབ་གྲྭའི་སློབ་ཚན་རྣམས་དུས་ཡུན་ཅུང་ཟད་སོང་བའི་སྔོན་ལ་མཐར་
ཕྱིན་ཏེ་ཡོད་ནའང་། ད་དུང་ཁོས་རྒྱུན་ལྡན་གྱི་ལས་ཀ་གང་གི་ཡང་འགོ་བཙུགས་
མེད་པ་ཞིག་རེད། ཁོང་གིས་གསར་ཤོག་སོགས་ཀྱི་སྟེང་དུ་རྩོམ་ཡིག་ཁ་ཤས་
བྲིས་ཡོད་པར་མ་ཟད་སྒྲིག་འཛུགས་ཁག་ཁ་ཤས་ཀྱང་བཙུགས་ཡོད་ནའང་དེས་
ཁོང་གི་སེམས་ལ་འདོད་པ་ཚིམས་པ་ཞིག་བྱུང་མེད་པར་མ་ཟད། དེ་རིང་ཞོགས་
པ་ཁོ་ལ་དམིགས་བསལ་ཀྱི་ལས་ཀ་ངེས་ཅན་ཞིག་མེད་སྟབས་ཁོའི་སེམས་ལ་

བག་མི་བདེ་བའི་ཚོར་བ་ཞིག་གཡོ་བའི་འགོ་ཚུགས།
ཚོང་ཁང་ཞིག་གི་མདུན་གྱི་ཁ་སྤྲོད་དུ་ལྐོག་གྱུར་སྨྲ་བའི་སློང་མོ་པ་བསོད་
སྙོམས་ལ་བསྟེན་པ་ཞིག་ཡར་ལངས་ཤིང་། ལུས་ལ་གནའ་བོའི་འཁྱམ་ཉུལ་
མཁན་གྱི་སྙན་ངག་པ་རྣམས་ཀྱི་གྱོན་ཆས་ཁྲ་ཁྲ་ཞིག་གྱོན་ཏེ།
བྲག་རྫོང་ཕུག་ན་འཕུར་བའི་རྒྱུས་མེད་བྱ།།
གང་ནས་གང་དུ་འོང་བ་ངས་མ་ཤེས།།
ནུས་པ་མེད་པའི་བདག་གི་སེམས་པ་ཡིས།།
གང་དེའི་རྐང་གཉིས་བཅིང་དུ་མ་གཏུབས་པར།།
ཡུལ་ཕྱོགས་གང་དུ་སོང་བའང་ཤེས་མ་གྱུར།།
ཞེས་མགུར་དབྱངས་ཤིག་ལེན་བཞིན་དུ་ཕྱིན།བྷི་ནོ་ཡིས་ལྐོག་གྱུར་སྨྲ་བའི
བསོད་སྙོམས་པ་དེ་ཁོང་གི་ཁང་པའི་ཐོག་ཏུ་བོས་ནས་རྒྱུས་མེད་ཀྱི་བྱ་དེའི་སྐོར་གྱི་
མགུར་དབྱངས་དེ་ཡིག་ཐོག་ཏུ་འབྲིར་འཇུག་རྒྱུའི་འདོད་པ་བྱུང་ནའང་། ཇི་ལྟར་
མཚན་དཀྱིལ་གློ་བུར་དུ་གནམ་གཤིས་ཧ་ཅང་གྲང་མོར་གྱུར་ཏེ་ཉལ་ཆས་འཕར་
མ་རང་གི་ཕྱོགས་སུ་ཚུར་ལེན་རྒྱུ་ཡང་ཆེས་དཀའ་ཁག་ཆེ་བ་ཞིག་ཏུ་གྱུར་པ་དེ་ལྟར་
དུ། ལྐོག་གྱུར་སྨྲ་བའི་བསོད་སྙོམས་པ་དེ་ལ་འབོད་རྒྱུ་ཡང་མ་བྱུང་བར་ཕྱི་ལོགས་
སུ་ལྷག་པ་མ་ཟད། རྒྱུས་མེད་པའི་བྱ་དེའི་སྐོར་གྱི་མགུར་དབྱངས་དེ་ཡང་འབྲི་རྒྱུ་
མ་བྱུང་བར་ལུས། ཁྱད་མཚར་བའི་མགུར་གླུ་དེ་ཉིད་བརྒྱུད་ནས་བྷེ་ནོ་ཡི་སེམས
སུ་རྒྱུས་མེད་ཀྱི་བྱ་དེའི་སྐོར་ཡང་ཡང་འཁོར།
དེ་མུར་ཁོའི་ཁང་པའི་མདུན་དུ་འགལ་རྐྱེན་ཞིག་བྱུང་ཞིང༌། དེ་ནི་མི་
སྐྱེལ་ཤིང་རྟ་འཁོར་ལོ་ཞིག་སྟབས་མ་ལེགས་པར་སྐྱེལ་འདྲེན་ཤིང་རྟ་ཞིག་དང་
2

གློ་བུར་དུ་གདོང་ཐུག་བརྒྱབས་པ་དང༌། སྐྱེལ་འདྲེན་ཤིང་རྟའི་ཁ་ལོ་བ་དེས་རང་
གི་གཡོན་ཕྱོགས་སུ་ལུས་པའི་མགོ་རྟིང་སློག་ལ་ཉེ་བའི་མི་སྐྱེལ་འདྲུད་འཁོར་དེ་
ལ་དོ་སྣང་མ་བྱས་པར་ཆེས་མགྱོགས་ཚད་ལྡན་པའི་ངང་ནས་མདུན་དུ་བསྐྱོད།
བྷི་ནོ་ཁང་སྟེང་ནས་ཁྲོམ་ལམ་དུ་རྒྱུག་ཡོང་སྐབས། བུ་མོ་གཞོན་ནུ་མ་ཞིག་
མི་སྐྱེལ་ཤིང་རྟ་འཁོར་ལོ་ལས་ཕྱིར་ཐོན་པ་དང༌། ལོ་ན་བགྲེས་པའི་སྐུཞབས་ཤིག་
མགོ་རྟིང་སློག་པའི་འདྲུད་འཁོར་ལས་མར་འབབ་རྒྱུའི་འབད་བརྩོན་བྱེདབཞིན་ཡོད
པ་མཐོང༌། ཁོས་དེ་གཉིས་ལ་རོགས་པ་བྱེད་རྒྱུ་དང་བགྲེས་སོང་དེ་ལ་རྨས་སྐྱོན་
ཅི་བྱུང་བལྟ་རྒྱུའི་ཆེད་དུ་མགྱོགས་མྱུར་ཏུ་བརྒྱུགས་ནས། སྐུ་ཞབས་ཁྱེད་ལ་རྨས་
སྐྱོན་བྱུང་མ་སོང་ངམ། ཞེས་དྲིས།
བགྲེས་སོང་ཁོང་གིས་དགོད་འཛུམ་གྱི་རྣམ་པ་ཕྱི་རུ་བཙན་གྱིས་མངོན་
ཐབས་བྱེད་བཞིན་དུ། ང་ལ་རྨས་སྐྱོན་ཅི་ཡང་བྱུང་མ་སོང༌། ཞེས་ལན་བཏབ།
ཡིན་ནའང་ཁོང་གི་གདོང་གི་འཛུམ་མདངས་ཕྱིར་བསྡུས་ཚེ། བགྲེས་སོང་ཁོང་
དྲན་མེད་ཀྱི་གནས་སུ་འགྲོ་རྒྱུ་ཡིན་པ་དེ་རྟོགས་སླ་བ་ཞིག་རེད།
བྷི་ནོ་ཡིས་བགྲེས་སོང་ཁོང་གི་ལག་ངར་ནས་དམ་པོར་བཟུང་སྟེ་དངངས་
སྐྲག་ཆེས་ཆེར་བྱུང་བའི་བུ་མོ་དེའི་ཕྱོགས་སུ་ཁ་འཁོར་ནས། ཐག་ཉེ་འདིར་
ཡོད་པའི་ཁང་པ་དེ་ངའི་ནང་རེད། དེ་ལ་ཕེབས་རོགས་ཞེས་བཤད།
ནམ་ཞིག་ཁོང་ཚོ་བྷོན་ཡི་ཁང་པའི་ནང་དུ་སླེབས་ཚེ།ཁོགཉིས་ཀྱིས་སྐུཞབས་
བགྲེས་སོང་དེ་ཉལ་ཁྲི་ཞིག་གི་ཐོག་ཏུ་བཞག་ཅིང་། བུ་མོ་དེས་མཐའ་སྐོར་གཡས་
གཡོན་དུ་ཆུ་ཅུང་ཟད་ཅིག་ཨེ་ཡོད་བལྟས་རྗེས་རྫ་བུམ་ཞིག་ཡར་བླངས་ཏེ། དེའི་
ནང་གི་ཆུ་དེ་བགྲེས་སོང་ཁོང་གི་གདོང་པ་ལ་གཏོར་ནས་ཁོང་གི་ཕྱོགས་ལ་བསིལ་
3

གཡབ་གཡོ་བའི་འགོ་བཙུགས་པ་དང་མཉམ་དུ་བྷི་ནོ་ལ། ཁྱེད་ཀྱིས་སྨན་པ་ཞིག་
གདན་འདྲེན་བྱེད་རྒྱུར་མི་ཞིག་གཏོང་ཐུབ་པ་འདུག་གམ། ཞེས་དྲིས།
ཉེ་འཁོར་དུ་སྨན་པ་བཞུགས་མུས་ཡིན་སྟབས་བྷི་ནོ་ཡིས་ཁོང་གི་གཡོག་
པོ་ཞིག་དེ་མ་ཐག་ཏུ་སྨན་པ་གདན་འདྲེན་བྱེད་དུ་བཏང་།
ཁང་མིག་དེའི་ནང་དུ་ཤེལ་གྱི་མེ་ལོང་ཞིག་ཡོད་པ་དང་བུ་མོ་དེ་ཡར་ལངས་
ནས་ཡོད་པའི་ཕ་རོལ་ནས་བྷི་ནོ་ཡིས་ཤེལ་གྱི་མེ་ལོང་དེའི་ནང་དུ་འཆར་བའི་བུ་མོ་
དེའི་གཟུགས་བརྙན་ལ་མིག་ཅེར་ནས་བལྟས། ཁོ་ཆུང་བྱིས་པའི་དུས་ནས་བཟུང་
ཀ་ལིཀ་རྟཱའི་གྲོང་ཁྱེར་ནང་དུ་ཡོད་པའི་རང་ཉིད་ཀྱི་ནང་སྦྱོང་གི་སློབ་ཚན་རྣམས་དང་
ལྷན་དུ་བྲེལ་འཚུབ་ཀྱིས་དུས་འདའ་ཞིང༌། ཁོ་ལ་འཛམ་གླིང་འདིའི་ནང་གི་ཤེས་
ཡོན་ཅུང་ཟད་ཅིག་ཡོད་པ་དེ་རྣམས་དཔེ་དེབ་ཁོ་ན་བརྒྱུད་ནས་ཐོབ་པ་དང་། ཁོས་
རང་ཉིད་ཀྱི་ཁྱིམ་མིའི་ཕྱི་རོལ་ན་ཡོད་པའི་བུད་མེད་ཀྱི་རིགས་སུ་ཞིག་ཀྱང་གཏན་
ནས་ངོ་ཤེས་མྱོང་མེད་པར་བརྟེན། ད་ལྟ་ཁོས་མཐོང་བཞིན་པའི་མེ་ལོང་ནང་གི་
གཟུགས་བརྙན་དེས་ཁོའི་ཡིད་ཀྱི་དབང་པོ་ཡོངས་སུ་འཕྲོག་པར་བྱས། ཁོ་ནི་བུད་
མེད་ཀྱི་རང་བཞིན་དང་ཁྱད་ཆོས་སོགས་ལ་ཞིབ་ཅིང་ཕྲ་བའི་རྟོག་ཞིབ་མཐར་ཕྱིན་
པའི་མི་ཞིག་མ་རེད། ཡིན་ནའང་དེ་འདྲ་བའི་ལང་ཚོ་དར་ལ་བབ་པའི་གཞོན་ནུ་
མ་དེའི་བཞིན་རས་ཀྱི་ངོས་སུ་མཛའ་བརྩེ་ལྡན་པའི་དངངས་སྐྲག་ཅིག་ཡོད་པ་དེ་ནི་
བྷི་ནོ་ལ་མཚོན་ན། བསིལ་ཞིང་དྭངས་ལ་རྣམ་པར་འཚེར་བའི་འོད་ཟེར་སྟོང་ལྡན་
གྱི་འཛམ་གླིང་གསར་པ་ཞིག་གི་གསང་རྒྱ་ཁོཔོའི་མདུན་དུ་ཇི་ལྟར་མངོན་པར་བརྟོལ་
བ་དང་འདྲ་བོ་ཞིག་རེད།
དེ་རྗེས་དུས་ཡུན་ཅུང་ཙམ་སོང་བའི་རྗེས་སུ་ལོ་ན་བགྲེས་པའི་སྐུཞབས་དེས་
- 4

མིག་གཉིས་ཁ་ཕྱེས་ཏེ་དབུགས་རིང་ཞིག་འཐེན་པའིསྐབས་དེར། བུ་མོ་དེ་ཁོའི་
མདུན་ཕྱོགས་སུ་མར་ཞིག་བསྒུར་ཏེ་ངག་འདར་སིག་སིག་དང་བཅས་སྐད་མགོ་
དམའ་བོའི་སྒོནས། ཨ་ཕ་ཁྱོད་ལ་རྨས་སྐྱོན་བྱང་འདུག་གམ། ཞེས་དྲིས།
སྐུ་ཞབས་བགྲེས་སོང་དེས། ང་གང་དུ་སླེབས་འདུག་གམ། ཞེས་དྲི་བ་
ཞིག་བཏང་བ་དང་ཆབས་ཅིག་ཉལ་ཁྲིའི་ཐོག་ནས་ཡར་ལང་རྒྱུའི་འབད་བརྩོན་བྱས་
པར་བརྟེན། བྷི་ནོ་བྲེལ་འཚུབ་ཀྱི་སྒོ་ནས་བགྲེས་སོང་དེའི་ཕྱོགས་སུ་ཁ་འཁོར་
ནས། སྨན་པ་མ་སླེབས་བར་དུ་གཡོ་འགུལ་མ་བྱེད་རོགས་གནང༌། ཞེས་བརྗོད།
དུས་དེ་མཚུངས་སུ་ཁོས་སྨན་པའི་རྡོག་སྒྲ་རྣམས་ཕྱི་ནས་གྲགས་ཡོང་བ
ཐོས། རིང་པོར་མ་ཐོགས་པར་སྨན་པ་དེ་ནང་དུ་སླེབས་ནས་ནད་པ་དེ་ལ་བརྟག་
དཔྱད་བྱས་ནའང་། སྐབས་དེར་ཁོ་ལ་ཉེན་ཚབས་ཆེ་བའི་གནོད་སྐྱོན་གང་ཡང་
ཡོད་པ་མ་མཐོང་། སྨན་པ་དེས་རྒུན་འབྲུམ་གྱི་ཨ་རག་དང་མཉམ་དུ་འོ་མ་ཚ་
པོ་ནད་པ་ལ་སྤྲོད་སྟངས་གདམས་རྗེས་ཕྱིར་ལོག
སྨན་པ་ཕྱིར་ལོག་བྱེད་པའི་སྐབས་སུ་བུ་མོ་དེའི་ཨ་ཕ་ཡིས་མི་འདོད་པའི་
རྣམ་འགྱུར་དང་སེམས་འཕྲེང་བའི་རྟགས་མཚན་ཁ་ཤས་བསྟན་པ་དང་། བུ་
མོ་དེས་རྒྱུ་རྐྱེན་དེ་ཅི་ཞིག་ཡིན་པ་ལ་ཚོད་དཔག་དང་འབྲེལ་བའི་སྒོ་ནས། ཨ་
ཕ་ཁྱེད་རང་གིས་སེམས་ཁྲལ་མ་བྱེད། ཁུ་སིམ་པོར་བཞུགས་དང༌། ངེད་
གཉིས་ནང་དུ་འབྱོར་རྗེས་སྨན་པའི་གླ་དང་སྨན་ཡོན་གྱི་རིན་འབབ་རྣམས་ངས་
ངེས་པར་དུ་འབུལ་ཐུབ་པ་བྱེད་ཆོག ཅེས་གདེང་ཚོད་ཡོད་པའི་སྒོ་ནས་སྨྲས་
པ་དང་ཆབས་ཅིག་མོ་བྷི་ནོ་ཡི་ཕྱོགས་སུ་ཁ་འཁོར།
ཇི་འདྲའི་མིག་ངོ་མཚར་ཅན་ཞིག་སྟེ། དེ་ནི་མོའི་མིག་གཉིས་ཀ་ཆེན་པོ་འམ་
- 5 .

ཆུང་ཆུང༌། ཡང་ན་ནག་པོའམ་སྨུག་པོ་གང་རུང་ཞིག་ཡིན་པའི་དྲི་བ་ཙམ་ཞིག་
ཀྱང་བྷི་ནོ་ཡི་སེམས་ལ་ནམ་ཡང་མ་འཆར། ཆེས་ཐོག་མའི་ལྟ་སྟངས་དེ་ཁོ་ནས་
ལྷག་བསམ་དག་པའི་མཐོང་སྣང་ཞིག་ཁོ་ལ་སྟེར་ཞིང་། དེར་ངོ་ཚ་དང་ཐེ་ཚོམ་
གྱི་རྗེས་ཙམ་ཡང་མེདཔར་མ་ཟད་མོའི་མིག་གཉིས་ཀ་དེ་ཞི་འཇམ་དང་བག་ཕེབས་
ཀྱི་བཅུད་ཀྱིས་ཡོངས་སུ་ཁེངས་པ་ཞིག་རེད།
བྷི་ནོ་ཡིས་ཐེ་ཚོམ་དང་ཧོལ་རྒྱུགས་ཀྱི་སྒོ་ནས། ཨོ། སྨན་པའི་གླ་ཆ་
དེར་སེམས་ཁྲལ་གནང་མི་དགོས། ང་་་ངས་ཕུལ་་་
ཡིན་ནའང་ཁོའི་སྟེང་དུ་ཕྱོགས་པའི་མིག་གཉིས་ཀ་ཡིས། ཁོས་བཤད་
བཞིན་པའི་སྐད་ཆའི་འཕྲོ་བཅད་པ་ཙམ་དུ་མ་ཟད། ཏན་ཏན་ཁོ་ལ་སྨན་པ་
ནད་བཅོས་བྱེད་དུ་ཡོང་བའི་གླ་ཆ་ཡང་ཁས་ལེན་དུ་བཅུག
དེ་རྗེས་སྐུཞབས་བགྲེས་སོང་དེས་སྨན་པས་བཀོད་འདོམས་བྱས་པའི་རྒུན་
འབྲུམ་གྱི་ཨ་རག་ཉོ་རུ་གཏོང་རྒྱུར་ངོ་རྒོལ་བྱས་པས། ཁོང་གི་བུ་མོས་ཨུ་ཚུགས་
ཀྱིས། ཨ་ཕ། དེ་སྨན་པའི་བཀོད་འདོམས་མ་རེད་དམ། ཞེས་ནན་གྱིས་བཤད།
དེའི་ལན་དུ་སྐྲ་ཞབས་བགྲེས་སོང་ཁོང་གིས། སྨན་པ་རྣམས་ལ་ནད་གཞི
ཆུང་ངུ་ཙམ་ལ་ཁ་གཡར་ནས་རྒུན་འབྲུམ་ཨ་རག་མངགས་པའི་གོམས་གཤིས་
ངན་པ་ཞིག་ཡོད་པ་རེད། ངའི་གཟུགས་གཞི་ཅུང་ཟད་སྐྱོ་བོ་ཆགས་པ་ལ་འོ་
མ་ཤེལ་ཕོར་གང་གིས་ཕན་མ་ཐོགས་པ་གང་ཡང་མི་འདུག ཅེས་འོ་མ་ཅུང་
ཟད་འཐུང་ཞིང་དེ་རྗེས་བྷི་ནོ་ཡི་ཕྱོགས་སུ་ཁ་འཁོར་ནས། ད་ངེད་གཉིས་ངེས་
པར་དུ་འགྲོ་དགོས་ཡོད། ངེད་གཉིས་ཀྱིས་ཁྱེད་ལ་དཀའ་ངལ་མང་པོ་ཞིག་
བཟོ་རྒྱུར་ང་འཚེར་གྱིན་འདུག ཅེས་བཤད།
·6.

བུ་མོ་དེས་བྷི་ནོ་ལ་གླ་འཁོར་ཤིང་རྟ་ཞིག་གི་སྐྱབས་འཇུག་ཞུས་ཀྱང་མོའི་
ཨ་ཕ་ཡིས་སྤོབས་པ་དང་བྲལ་བའི་སྒོ་ནས་ཧ་ལས་པའི་ཚུལ་གྱིས་བུ་མོ་དེ་ལ། ག་
རེ་བྱས་ནས་ཁྱོད་ཀྱིས་དཀའ་ངལ་ཆེ་བའི་ལས་ཀ་འཕར་མ་ཞིག་གི་ནང་དུ་ཁོང་
ཡང་བསྐྱར་འདེད་ཀྱིན་ཡོད་དམ། ང་ཚོའི་ཁང་པ་འདི་ནས་རྒྱང་ཐག་ཆེས
ཉེ་ས་ཞིག་ན་ཡོད་པར་བརྟེན། ང་དཀའ་ངལ་གང་ཡང་མེད་པར་རྐང་ཐང་
ལ་འགྲོ་ཐུབ། ཅེས་བཤད།
ཡིན་ནའང་བུ་མོ་དེས་དེ་ལྟར་རྐང་ཐང་ལ་འགྲོ་རྒྱུར་མོས་མཐུན་མ་བྱས་
པ་ལ་བརྟེན་ཁོས་ཀྱང་ཨུ་ཚུགས་ནན་པོ་མ་བྱས། བྷི་ནོ་རང་ཉིད་གླ་འཁོར་ཤིང་
རྟ་ཞིག་ལ་སྐད་གཏོང་བར་ཕྱིན།
བུ་མོ་དང་བགྲེས་སོང་ཁོང་གཉིས་མ་ཐོན་སྔོན་ལ་སྐུ་ཞབས་བགྲེས་སོང་
དེས་རང་ཉིད་གང་དུ་གནས་པའི་ཁང་ཁྱིམ་དེའི་སྦྱིན་བདག་གི་མིང་དྲིས་ཤིང་་
བྷི་ནོ་ཡིས་རང་གི་མིང་ལ། བྷི་ནོ་བྷོས་ཤན་ཅ་ཊིར་རྗེ་ཞེས་བརྗོད་ཀྱིན་
ཡོད་ཅེས་ཁོང་གི་དྲི་བ་ལ་ལན་བརྒྱབས་ཤིང༌། བགྲེས་སོང་ཁོང་གིས་ཀྱང་
རང་ཉིད་ཀྱི་མིང་ལ། ཕེ་རེ་ཤུ་ཞེས་བརྗོད་བཞིན་ཡོད། ཅེས་ཇི་ལྟར་བྷི་ནོ་ཡིས་
ཁོང་ལ་མིང་བརྗོད་པ་དེ་ལྟར་དུ་ཁོང་གིས་ཀྱང་རང་ཉིད་ཀྱི་མིང་ཕར་ལ་བརྗོད།
ད་དུང་ཁོང་གིས་བརྗོད་གསལ་དུ་ཁོང་འདི་ནས་རྒྱང་ཐག་མི་རིང་བའི་སྲང་ལམ་
འདི་ཉིད་ཀྱི་སྒོ་རྟགས་ཨང་༧༨ ནང་ལ་ཡོད་ཅེས་དང༌། གལ་ཏེ་ཁྱེད་ལ་
དུས་ཚོད་ཁོམ་ལོང་ནམ་བྱུང་ལ་ང་ཚོར་སྐད་བཏང་ན། ང་ཚོ་དགའ་ཞིང་སྤྲོ་
བའི་ངང་ནས་ཁྱེད་ལ་མཇལ་འཕྲད་དུ་ཡོང་གི་ཡིན། ཞེས་སྐད་ཆ་སྣོན་པ་ཞིག་
ཀྱང་བརྒྱབས། བུ་མོ་གཞོན་ནུ་མ་དེའི་མིག་གཉིས་ཀ་ཡིས་གདན་ཞུའི་མགྲོན
· 7-

འབོད་ཀྱི་སྐོར་དེ་ལ་མོས་མཐུན་ཡོད་པའི་རྣམ་འགྱུར་ཁུ་སིམ་པོ་ཞིག་བསྟན།
བྷི་ནོ་ཡི་སེམས་སུ་རང་གིས་རོགས་པ་བྱས་ཏེ་ཁོང་གཉིས་འདི་ནས་ནང་
བར་དུ་སྐྱེལ་རྒྱུའི་གྲོགས་ཏན་བྱེད་དགོས་བསམ་ནའང་། དེ་དང་ཆབས་ཅིག་
ཏུ་བྱེད་སྟངས་དེ་ལུགས་སྲོལ་དང་མཐུན་པ་ཞིག་ཡིན་ནམ་མིན་སྙམ་པའི་ཐེ་ཚོམ་
གྱི་ངང་ནས་ཀེ་རེར་ལངས་ནས་ཡོད་པའི་སྐབས་དེར། གླ་འཁོར་ཤིང་རྟ་དེ་
ལམ་དུ་ཞུགས་རྒྱུའི་འགོ་བཙུགས། བུ་མོ་གཞོན་ནུ་མ་དེས་མགོ་བོ་ནང་དུ་བསྒུར་
ཙམ་བྱས་ཏེ་བྷི་ནོ་ལ་གུས་ཞབས་ཤིག་བྱས་ཤིང་། སྤྱོད་ཚུལ་དེས་བྷི་ནོ་ཆེས་གློ་
བུར་བའི་ཐེ་ཚོམ་ཞིག་གི་གནས་སུ་བསྐྱལ་བར་བརྟེན། ཁོས་གཞོན་ནུ་མ་དེ་
ལ་ཕརང་གུས་ལན་ཙམ་ཡང་བྱེད་མ་ཐུབ་པར་ལུས།
བྷི་ནོ་ཕྱིར་ཁྱིམ་དུ་ལོག་རྗེས་དོན་མེད་ཀྱི་བྱ་བ་ཆུང་ངུ་དེའི་བླང་དོར་ལ་ཁག་
དཀྲིས་ཏེ། རང་གིས་རང་ལ་དམའ་འབེབས་དང་སྐྱོན་བརྗོད་ཡང་ཡང་བྱས་ཤིང་།
རང་གི་བསམ་བློའི་འཁྱེར་ཕྱོགས་ཀྱི་ཐད་ནས་ཁོ་རང་བུ་མོ་གཞོན་ནུ་མ་དེ་དང་སྐུ་
ཞབས་བགྲེས་སོང་གཉིས་ལ་འཁུག་ཙམ་ཞིག་ཐུག་པའི་གྱེས་བྲལ་གྱི་བརྒྱུད་རིམ་
ཁྲོད་དུ་རང་གི་སྤྱོད་ལམ་དང་རྣམ་འགྱུར་སོགས་ཅི་འདྲ་ཞིག་བྱུང་ཡོད་མེད་ཀྱི་སྐོར
ལ་ཞིབ་ཅིང་ཕྲབའི་སྒོནས་བསྐྱར་ཞིབ་དང་བསམ་གཞིག་བྱས་པ་བརྒྱུད་ནས། ཁོའི་
སེམས་ལ་རང་ཉིད་ཀྱི་འགོ་མཇུག་བར་གསུམ་གྱི་སྤྱོད་ལམ་དང་གཤིས་ཀ་སོགས་
གདུག་རྩུབ་ཆེན་པོ་ཞིག་ཏུ་གྱུར་འདུག་སྙམ་པའི་ཚོར་སྣང་སྐྱེས། གནས་སྟངས་
ཐ་དད་པ་སོ་སོའི་ནང་དུ་རང་ཉིད་ཀྱིས་བྱ་བ་གང་ཞིག་ངེས་པར་དུ་བྱེད་རིགས་པ་
དང་གང་ཞིག་བྱེད་མི་འོས་པ། སྐད་ཆ་གང་ཞིག་བཤད་འོས་པ་དང་གང་ཞིག་
བཤད་མི་འོས་པ་སོགས་ཀྱི་སྐོར་ལ་དོན་མེད་ཀྱི་བསམ་གཞིག་སྣཚོགས་བྱས་ཏོབསྡད།
8

གློ་བུར་དུ་ཁོའི་མིག་གཉིས་ཉལ་ཁྲིའི་ཐོག་ཏུ་ལུས་པའི་དངོས་པོ་སྟེ། བུ་མོ་གཞོན་
ནུ་མ་དེས་ལོངས་སུ་སྤྱད་པའི་ལག་ཕྱིས་ཀྱི་སྟེང་དུ་ཕྱོགས་ཤིང༌། སྐབས་དེར་ཁོས་
བྲེལ་འཚུབ་ཀྱི་སྒོ་ནས་མགྱོགས་མྱུར་ཏུ་ལག་ཕྱིས་དེ་ཡར་བླངས་ཤིང་། དེ་དང་
ཆབས་ཅིག་ཏུ་ལྐོག་གྱུར་སྨྲ་བའི་བསོད་སྙོམས་པ་དེའི་བསྐོར་བའི་རྒྱན་གྱིས་བཅིངས་
པའི་མགུར་གླུ་སྟེ།
བྲག་རྫོང་ཕུགས་སུ་འཕུར་བའི་རྒྱུས་མེད་བྱ།།
གང་ནས་གང་དུ་འོང་བ་ངས་མ་ཤེས། ། ཞེས་པ་དེ་རང་དབང་
མེད་པར་ཁོའི་སེམས་ངོས་སུ་འཁོར།
དེ་ལྟར་ཆུ་ཚོད་ཀྱི་འཁོར་ལོ་རིམ་པར་འདས་ནས་ཉི་མའི་ཚ་རླབས་དྲག་ཏུ་
འབར་ཞིང་། ཆུ་རྒྱུན་ལྟར་བཞུར་བའི་སྐྱེལ་འདྲེན་འཁོར་ལོ་རྣམས་མགྱོགས་མྱུར
གྱི་ངང་ནས་རྒྱུན་མ་ཆད་པར་ལས་ཁུངས་ཁག་ལ་ཐད་ཀར་འགྲོ་རྒྱུའི་འགོ་བཙུགས་
ཟིན་ནའང་། བྷི་ནོ་ཡིས་ཉིན་དེར་རང་གི་སེམས་ལ་ལས་ཀ་གང་ཡང་བྱེད་རྒྱུའི་
གྲ་སྒྲིག་བྱེད་མ་ཐུབ། ཁོང་གི་ཁང་མིག་ཆུང་ཆུང་དང་མི་སྡུག་པའི་མཐའནས་བསྐོར་
བའི་གྲོང་ཁྱེར་དེ་དག་གློ་བུར་དུ་བྷིནོ་ལ་མཚོན་ན་སྒྱུམ་འམ་འཁྲུལ་སྣང་གི་སྡོད་གནས་
ལྟ་བུ་ཞིག་ཏུ་གྱུར། མེ་ལྕེ་ལྟར་འབར་བའི་སྤྱི་ཟླ་བདུན་པའི་ཉི་མའི་འོད་མདངས་
དེ་ཁོའི་ཀླད་པའིནང་དུ་འབར་བ་དང་བསྟུན་ལུས་ཀྱི་ཁྲག་རྩ་རྣམས་བརྒྱུད་ནས་སྐོར་
རྒྱུགས་བྱེད་བཞིན་དུ་རབ་འབར་མེ་ལྕེ་ཡི་འོད་སྣང་གི་གསང་ཡོལ་ཞིག་དང་བསྡེབས
ཏེ། ཁོའི་སེམས་ཕུགས་ཀྱི་དྲན་ཤེས་ཁྲོད་ནས་ཡ་ང་ཞིང་སྙིང་རྗེ་བའི་རང་ཉིད་ཀྱི་
ཉི་མ་རེ་རེའི་མི་ཚེའི་སྐོར་ལ་དབྱེ་ཞིབ་བྱས།
དེ་རྗེས་བྱིས་པ་ལོ་ན་བདུན་བརྒྱད་ལོན་པ་ཞིག་ཕྱི་རོལ་གྱི་སྒོ་འགྲམ་
- 9 -

དུ་ལངས་ནས་སྒོའི་ཨང་རྟགས་རྣམས་ལ་ཞིབ་ལྟ་བྱེད་བཞིན་ཡོད་པ་བྷི་ནོ་ཡིས་
མཐོང་། ཁོའི་སེམས་ལ་དོགས་པ་ཅི་ཡང་མེད་པར་དེ་ནི་བྱིས་པ་དེས་རང་
ཉིད་འཚོལ་བཞིན་ཡོད་པར་གོ་ནས་མགྱོགས་མྱུར་ཏུ་མར་སྲང་ལམ་དུ་
བརྒྱུགས་ནས་ཁོ་ལ་སྐད་བཏང་སྟེ། ཁྱོད་ཀྱིས་འཚོལ་བཞིན་པའི་ཁང་པ་
དེ་འདི་རེད། ཅེས་བརྗོད་པ་དང་ཆབས་ཅིག་ཧ་ལམ་བྱིས་པ་ཆུང་ཆུང་དེ་
སྒོ་ཡི་ནང་དུ་འདྲུད་འཐེན་བྱེད་ལ་ཁད་ཅིག་བྱས། བྱིས་པ་དེས་བྷི་ནོ་ལ་ཡིག་
ཤུབས་ཤིག་སྤྲོད་སྐབས་བྷི་ནོ་ཡིས་ཤེས་འདོད་ཆེན་པོས་བྱིས་པ་དེའི་གདོང་
ལ་ཞིབ་ཏུ་བལྟས། ཡིག་ཤུབས་དེའི་སྟེང་དུ་བུད་མེད་ཅིག་གི་གཙང་ཞིང་
འཇམ་པའི་ལག་བྲིས་ཡིག་གཟུགས་ཀྱིས་རང་གི་མིང་དབྱིན་ཡིག་ནང་བྲིས་
ཡོད་པ་མཐོང་། བུ་ཆུང་དེས། ངའི་གཅེན་མོ་ཡིས་ང་འདིར་ཡིག་ཤུབས་
འདི་སྐྱེལ་བར་བཏང་སོང་། ཞེས་སྨྲས། ཡིག་ཤུབས་དེའི་ནང་དུ་སྒོར་མོ་
ཁ་ཤས་མ་གཏོགས་ཡི་གེ་མེད་པ་ཞིག་རེད།
དེ་རྗེས་བྱིས་པ་དེ་ཕྱིར་ལོག་རྩིས་བྱས་ཀྱང་། བྷི་ནོ་ཡིས་ཨུ་ཚུགས་
བྱས་ཏེ་བྱིས་པ་དེ་ཁོ་རང་ཉིད་ཀྱི་ཁང་པའི་ཐོག་ཁང་དུ་ཡར་བོས། བྱིས་པ་
དེ་ཁོ་རང་གི་གཅེན་མོ་ལས་ཤ་མདོག་ནག་པ་ཞིག་ཡིན་ནའང་། ཁོ་གཉིས་
ཀྱི་བར་ལ་ཆེས་ཐུན་མོང་བའི་མཚུངས་ཆོས་ཁྱད་པར་བ་ཞིག་ཡོད་པ་དེས།
བྷི་ནོ་ཡི་སྙིང་དབུས་སུ་དགའ་ཚོར་གྱི་འདུ་ཤེས་ཤིག་སྐྱེ་བཅུག་པ་དང་ཆབས་
ཅིག ཡིད་སེམས་ཀྱི་དགའ་བ་ཡོངས་སུ་རྫོགས་པ་དེ་བྱིས་པ་དེའི་ཕྱོགས་
སུ་འཁོར་བར་བྱས།
ཆེས་ལོ་ན་གཞོན་པའི་བྱིས་པ་དེ་མཐོང་སྣང་དུ་ཧ་ཅང་གི་ཞི་དུལ་བག་ཡོད་
10 -

ཅན་ཞིག་རེད། བྱིས་པ་དེ་བྷི་ནོ་ཡི་ཁང་པའི་ནང་དུ་འཛུལ་བའི་སྐབས་སུ། ཁོས་
རྩིག་གྱང་ངོས་སུ་ཡར་བཀར་བའི་འཇོང་གཟུགས་སམ་སྒོང་དབྱིབས་ཅན་གྱི་
བྲིས་གཟུགས་འདྲ་པར་ཞིག་ལ་མཛུབ་མོ་བཙུགས་ནས། གཟུགས་རིས་ཀྱི་རི་
མོ་དེ་སུ་ཞིག་གི་འདྲ་པར་རེད། ཅེས་སྐད་ཆ་དྲིས།
བྷི་ནོ་ཡིས། དེ་ངའི་གྲོགས་པོ་ཞིག་གི་འདྲ་པར་གཟུགས་རིས་རེད།
ཅེས་ལན་བཏབ།
བྱིས་པ་དེ་ཧང་སངས་པའི་སྒོ་ནས། དེ་ཁྱོད་ཀྱི་གྲོགས་པོ་ཞིག་གི་འདྲ་
པར་ཨེ། དེ་ཁྱོད་ཀྱི་གྲོགས་པོ་སུ་ཞིག་གི་གཟུགས་རིས་འདྲ་པར་རེད་
དམ། ཞེས་དྲིས།
བྷི་ནོ་དགོད་བཞིན་དུ། ཨོ་དེ་ཁྱོད་ཀྱིས་ངོ་ཤེས་རྒྱུ་མ་རེད། ཁོའི་མིང་ལ་
གྷོར་མོ་ཧན་ཟེར། ཡིན་ནའང་ངས་ཁོའི་མིང་ལ་གྷོ་ར་ཞེས་འབོད་བཞིན་ཡོད། ང་
ཚོ་བྱིས་པའི་དུས་ནས་བཟུང་སློབ་གྲྭར་མཉམ་དུ་ཕྱིན་པ་ཡིན། ཞེས་བརྗོད།
བྱིས་པ་དེས། ཁྱོད་ད་རུང་སློབ་གྲྭར་འགྲོ་བཞིན་ཡོད་དམ། ཞེས་སྐད་
ཆ་ཞིག་དྲིས་ཤིང། བྷི་ནོ་ཡིས་དེའི་ལན་དུ། མེད། ངས་རང་ཉིད་ཀྱི་སློབ
ཚན་རྣམས་སློབ་མཐར་ཕྱིན་ཟིན། ཞེས་ལན་བཏབ།
བྱིས་པ་དེས་བྷི་ནོ་ལ། ཁྱོད་ཀྱིས་དངོས་གནས་སློབ་ཚན་རྣམས་མཐར་
ཕྱིན་ཟིན་པ་ཡིན་ནམ། ཞེས་དྲིས་ཤིང་བྷི་ནོ་ཡིས་ཡིག་སྐྱེལ་མཁན་གྱི་ཕོ་ཉ་གཞོན་
ནུ་དེའི་ཡིད་སྨོན་གྱི་རྣམ་པར་རྒྱལ་བའི་མངོན་འདོད་དྲག་པོ་དེ་ལ་འགོག་རྒོལ
བྱེད་མ་འདོད་པར། ཚར་ཟིན། ངས་སློབ་ཚན་ཚང་མ་སློབ་མཐར་ཕྱིན་
ཟིན། ཞེས་ལན་བཏབ།

བྱིས་པ་དེ་ཧང་སངས་ནས་མིག་གཉིས་ཆེར་གདངས་ཏེ་བྷི་ནོ་ལ་གཅིག་
བལྟས་པ་དང་མཉམ་དུ་དབུགས་རིང་ཞིག་བཏང་ཞིང་། ཁོའི་སེམས་ལ་ཐེ་ཚོམ་
ཅི་ཡང་མེད་པར་ཁོ་ཡང་ཉི་མ་གཅིག་ལ་ཏན་ཏན་ཚད་མཐོའི་ཤེས་ཡོན་ལྡན་པའི་
ཚད་དེ་འདྲ་ཞིག་ལ་སླེབ་རྒྱུ་རེད་བསམ།
དེ་རྗེས་བྷི་ནོ་ཡིས་བྱིས་པ་དེ་ཡི་མིང་དྲིས་སྐབས། བྱིས་པ་དེས་ངའི་མིང་ལ་
སྐུ་ཞབས་སཱ་ཏི་ཤ་ཙན་དྷི་ར་མུས་ཀིར་རྗེ་ཞེས་འབོད་ཀྱིན་ཡོད་ཅེས་ལན་བཏབ་
ཅིང༌། བྷི་ནོ་ཡིས་ཁོའི་གདོང་ལ་མིག་ཅེར་བཞིན་དུ་མུས་ཀིར་རྗེ་ཞེས་རྗེས་
ཟློས་ཤིག་བྱས།
ཁོ་གཉིས་ཆེས་དུས་ཡུན་ཐུང་ངུ་ཞིག་གི་ནང་དུ་གྲོགས་པོ་ཆགས་ཤིང་། དེ་
རྗེས་བྷི་ནོ་ཡིས་ལམ་སང་ཕེ་རེ་ཤུ་བྷ་བྷུ་བྱིས་པ་དེ་དང་ཁོང་གི་གཅེན་མོ་གཉིས་ཀྱི་ཨ་
ཕ་ངོ་མ་དེ་མིན་པ་ཧ་གོཡིན་ནའང་བྱིས་པ་དེ་དང་ཁོང་གི་གཅེན་མོ་གཉིས་ཆུང་
བྱིས་པའི་དུས་ནས་བཟུང་ཕེ་རེ་ཤུ་བྷ་བྷུ་ཡིས་བདག་གཉེར་དང་གསོ་སྐྱོང་བྱས་པ་
ཞིག་རེད། ཁོང་གི་གཅེན་མོའི་མིང་ལ་སྔོན་ཆད་རཱ་དྷ་ར་ཞེས་ཞེས་འབོད་
བཞིན་ཡོད་ནའང་ཕེ་རེ་ཤུ་བྷ་བྷུ་ཡི་བཟའ་ཟླ་ཡིས་བཙན་པོ་དབང་ཡོད་ཀྱི་སྒོ་ནས་
ལམ་དང་ལུགས་སྲོལ་ལ་ཞེན་ཆགས་པའི་ཕྱོགས་སུ་འཐེན་ཏེ་མོའི་མིང་ལ་འགྱུར་
བ་བཏང་ནས་སུའུ་ཆར་རས་ཐ་ཞེས་བཏགས།
ནམ་ཞིག་སྭ་ཏི་ཤ་ནང་ལ་ལོག་རྩིས་བྱེད་སྐབས་བྷི་ནོ་ཡིས། ཁྱེད་རང་
གཅིག་པུར་ཁེར་རྐྱང་དུ་ནང་ལ་ལོག་ཐུབ་བམ། ཞེས་དྲིས་ཤིང་ལོ་ན་ཆུང་བའི་
༡ བྷ་བྷུ་ནི་བྷང་ག་ལའི་སྐད་དུ་ཞེ་སའི་ཚུལ་དུ་འབོད་སྲོལ་གྱི་ཐ་སྙད་ཅིག་སྟེ་སྐུ་ཞབས་ཞེས་པའི་དོན་ཡིན་
12 -

བྱིས་པ་དེ་ལ་སྐད་ཆ་དེས་ཅུང་ཟད་ཕོག་ཐུག་བཟོས་པར་བརྟེན་ཁོས་སྤོབས་པ་
དང་བཅས་ཏེ། ང་ནམ་རྒྱུན་ཁེར་རྐྱང་དུ་འགྲོ་བཞིན་ཡོད། ཅེས་ཁོའི་དྲི་བ་
དེ་ལ་ཅུང་ཟད་ཡིད་མ་རངས་པའི་ཚུལ་གྱིས་ལན་བཏབ། དེ་རྗེས་བྷི་ནོ་ཡིས་
སཱ་ཏི་ཤ་ལ། ངས་ཁྱེད་རང་ནང་ལ་སྐྱེལ་ཆོག་པ་གྱིས། ཞེས་བརྗོད་ཚེ་ཁོའི་
སེམས་ལ་བྷི་ནོ་ཡིས་ངའི་ཕོ་སར་དར་མའི་རང་གཤིས་ལ་དེ་ལྟ་བུའི་མཐོང་ཆུང་
བྱས་སོང་སྙམ་ནས་ཤིན་ཏུ་བློ་ཕམ་དང་ཡི་མུག་པའི་གནས་སུ་གྱུར་ཏེ། ག་རེ་
བྱས་ནས་ཁྱོད་ཀྱིས་ང་ནང་ལ་སྐྱེལ་དགོས་པ་རེད་དམ། ང་རང་གཅིག་པུ་དཀའ་
ངལ་གང་ཡང་མེད་པར་ནང་ལ་འགྲོ་ཐུབ། ཅེས་དང་ཁོས་རང་ཉིད་གཅིག་
པུར་རྒྱུན་ལྡན་དུ་ཕར་འགྲོ་ཚུར་འོང་སོགས་བྱས་དང་བྱེད་བཞིན་ཡོད་པའི་སྤྱོད་
ལམ་བྱེད་སྲོལ་སོགས་ཀྱི་སྐོར་བྷི་ནོ་ལ་སྟོན་རྒྱུའི་འགོ་བརྩམས།
དེ་ལྟ་ནའང་བྷི་ནོ་ཡིས་ག་རེ་བྱས་ནས་ཨུ་ཚུགས་བྱས་ཏེ་བྱིས་པ་དེ་ལ་ང་
ཁྱེད་ཀྱི་སྒོ་འགྲམ་བར་དུ་མཉམ་པོར་ཡོང་གི་ཡིན། ཞེས་བཤད་པ་དེ་ནི་བྱིས་
པ་དེ་ལ་མཚོན་ན་དེ་བས་ཀྱང་གཏིང་དཔག་དཀའ་བ་ཞིག་རེད།
ནམ་ཞིག་ཁོང་གཉིས་བྱིས་པ་དེ་ཡི་ནང་དུ་འབྱོར་ནས་བྱིས་པ་དེ་ཡིས་བྷི་ནོ་
ལ། ནང་དུ་ཁོ་མཉམ་དུ་ཡོང་རོགས། ཞེས་བརྗོད་པའིསྐབས་སུ་བྷི་ནོ་ཡིས་ཁས་
ལེན་གཏན་ནས་མ་བྱས་པར། ང་ད་ལྟ་འགྲོ་རྒྱུ་མིན། ཉི་མ་རྗེས་མ་ཞིག་ལ་ཡོང་
གི་ཡིན། ཞེས་བཤད།
བྷི་ནོ་ཕྱིར་ནང་དུ་ལོག་སྐབས་བྱིས་པ་དེ་ཡིས་ཁོ་ལ་སྤྲད་པའི་ཡིག་ཤུབས་དེ་
ཕྱི་རུ་བླངས་ཤིང་། དེའི་ཐོག་ཏུ་ཆེས་ཟབ་ཅིང་ཕྲ་བར་བྲིས་པའི་ཁ་བྱང་དེ་བསྐྱར་
ཀློག་དང་ཡང་ཀློག་བྱས་ནས་མི་རིང་བར་ཡིག་གཟུགས་དེའི་ཐིག་རིས་དང་གུག་
13-

ཆ་རྣམས་རེ་རེ་བཞིན་དུ་ཆ་རྒྱས་ཡོད་པར་གྱུར། དེ་རྗེས་བྷི་ནོ་ཡིས་ཡིག་ཤུབས་
དེ་གཟབ་གཟབ་བྱས་ཏེ་ཁོ་རང་ཉིད་ཀྱི་སྒམ་གྱི་ནང་གི་བཅའ་དངོས་རྣམས་དང་ལྷན་
ཏུ་བཞག་ཅིང་། ཁོའི་སེམས་ལ་ཡིག་ཤུབས་ནང་དུ་བསྐུར་བའི་སྒོར་མོ་དེ་རྣམས་
ཛ་དྲག་གི་གནས་སྟངས་ཉམ་ང་བ་ཅི་འདྲ་ཞིག་གི་ནང་དུ་ལྷུང་ནའང་ནམ་ཡང་བེད་
སྤྱོད་མི་བྱེད་སྙམ་པའི་བསམ་བློ་འཁོར།། །།

ལེའུ་གཉིས་པ།
༄༅། །ཆར་ཆུ་མང་ཞིང་མུན་པ་མཐུག་པའི་མཚན་མོ་ཞིག་ལ་ཆར་
ཞོད་ཀྱིས་གང་བའི་ནམ་མཁའ་དེ་བརླན་གཤེར་གྱི་རྡོག་ཁྲེས་དང་འགྲོགས་ནས་
དམའ་སར་འབབ་ཅིང་། ཐལ་མདོག་གི་སྤྲིན་པའི་ཚོགས་ཀྱིས་ཡོངས་སུ་ཁེངས་
ཤིང་བཀྲག་མདངས་མེད་པའི་གཡོ་འགུལ་འོག་ན་ལྷིང་འཇགས་སུ་གནས་པའི་
གྲོང་ཁྱེར་ཀ་ལི་ཀ་ཏཱ་ནི་མྱ་ངན་གྱིས་ནོན་པའི་ཁྱི་ཞིག་རང་གི་མཇུག་མའི་སྟེང་
དུ་རང་གི་མགོ་བོ་ངལ་གསོ་བྱས་ཏེ་ཡོད་པ་ལས་གུག་འཁྱོག་བྱས་ནས་ཡར་ལང་
བཞིན་ཡོད་པ་འདྲ་བོ་ཞིག་རེད། དེ་ནས་བཟུང་མཚན་མོ་དེ་སྦྲང་ཆར་བསིལ་
མའི་རྒྱུན་སྙོམ་པོར་འབེབ་པའི་དུས་སྐབས་ཤིག་ཏུ་གྱུར་ཏེ་སྲང་ལམ་རྣམས་མཐའ་
ལ་བཀར་ནས་འདམ་རྙོག་ཅན་དུ་བསྒྱུར་བའི་ཚད་ལོངས་པ་ཞིག་ཏུ་གྱུར་ནའང་།
སྲང་ལམ་གྱི་འདམ་རྫབ་རྣམས་རྒྱང་རིང་དུ་གཙང་བཀྲུ་བྱེད་ཐུབ་པའི་གདེང་
ཚོད་ད་དུང་གང་ཡང་མི་འདུག ཉིན་རྗེས་མའི་ཉིན་གུང་རྒྱབ་ཀྱི་ཆུ་ཚོད་བཞི་
པ་ལ་ཆར་བ་འབབ་མཚམས་ཆད་ནའང་། ད་དུང་སྤྲིན་པའི་ཚོགས་རྣམས་
15-

ཕར་བལྟས་ན་སྐྲག་སྣང་སློང་བྱེད་ལྟ་བུ་ཞིག་རེད། དུས་ཚོད་དེ་ནི་གནམ་གཤིས་
ཀྱི་གནས་སྟངས་སུན་སྣང་ཆེ་བའི་སྐབས་ཤིག་སྟེ་ཇི་ལྟར་ཁང་པའི་ནང་ལོགས་
སུ་སྡོད་རྒྱུ་དེ་ཡིད་ལ་མི་སྡུག་པ་ཞིག་ཡིན་པ་དེ་བཞིན་དུ་ཁང་པའི་ཕྱི་ལོགས་སུ་
ཉེན་ཁར་མི་འཛེམ་པར་འགྲོ་རྒྱུ་དེ་ཡང་བདེ་འཇགས་མེད་པ་ཞིག་ཡིན་པས། ལོ་
ན་གཞོན་པའི་མི་གཉིས་ཁང་ཆེན་ཐོག་བརྩེགས་གསུམ་ཅན་ནང་གི་བཞའ་ཚན་
ཅན་གྱི་ཁང་པ་ཞིག་གི་ཐོག་ཀའི་མདུན་ངོས་ཀྱི་འདབ་འབྲེལ་དུ་ལྕུག་ཕྲན་གྱིས་
བསླས་པའི་ལྕང་མའི་རྐུབ་བཀྱག་གཉིས་ཀྱི་ཐོག་ཏུ་བསྡད།
ཁྱམས་སྟེགས་འདིའི་སྟེང་དུ་ཁོང་གཉིས་མཉམ་དུ་ཆུང་དུས་ནས་འཛོམས་
ཤིང་གྲོགས་པོ་འདི་གཉིས་སློབ་གྲྭ་ནས་ཕྱིར་ལོག་པའི་སྐབས་སུ་ལྷན་ཅིག་ཏུ་གནས་
འདི་ནས་མཉམ་དུ་རྩེད་མོ་བརྩེས། ཁོ་གཉིས་ཀྱིས་ལོ་འཁོར་རྒྱུགས་སྤྲོད་རྣམས
ཀྱི་སྔོན་དུ་སློབ་ཚན་རྣམས་བློ་འཛིན་དང་བསྐྱར་སྦྱོང་སྐད་ཤུགས་ཆེན་པོས་བྱས་ཏེ་
སློབ་སྦྱོང་གི་རྨང་གཞི་གནས་འདི་ནས་བཞག་སྟེཁྱམས་སྟེགས་འདིའི་སྟེང་ནས་ཡར
མར་གོམ་བགྲོད་བྱས་པ་ནི་ཁོ་གཉིས་སེམས་འགུལ་དྲག་པོ་ཞིག་གི་ནང་དུ་ལྷུང་བ་
ལྟར་དུ་མངོན་པ་ཞིག་རེད། ཚ་དྲོད་ཆེ་བའི་གནམ་གཤིས་ཀྱི་ཁྲོད་དུ་གནས་འདི་
ནས་ཁོང་གཉིས་ཀྱིས་དགོང་མོའི་ཁ་ཟས་རྣམས་མཐོ་སློབ་ནས་ཕྱིར་ལོག་པའི་སྐབས་
སུ་ལོངས་སུ་སྤྱད་ནས་ཞོགས་པའི་ཆུ་ཚོད་གཉིས་པ་བར་དུ་ཡང་ཡང་རྩོད་པ་བྱས་
ནས་དུས་འདའ་ཞིང་། ནམ་ཞིག་ཉི་མའི་འོད་ཟེར་མངོན་དུ་གྱུར་ཚེ་ཁོང་གཉིས་
སྨྱུག་མའིགདན་ཁྲི་གཅིག་གི་སྟེང་དུ་ལྷན་ཅིག་ཏུགཉིད་དུ་ཤོར་བ་ལས་སད་དེ་དངངས་
སྐྲག་དང་འདྲོག་འགོ་ཡང་ཡང་ལངས་མྱོང་ཡོད་ངེས་པ་དང་། ནམ་ཞིག་ཁོ་གཉིས་
ཀྱིས་མཐོ་རིམ་སློབ་གྲྭའིཡིག་ཚད་རྣམས་མཐར་ཕྱིན་རྗེས་ཐོག་ཁང་འདི་ཡི་སྟེང་ནས་
16

ཁོ་གཉིས་ཀྱིས་ཧིན་དྷུ་བའི་རྒྱལ་གཅེས་ཡིད་མཐུན་གྱི་སྒྲིག་འཛུགས་ཚོགས་པ་ཞིག་
རྩ་འཛུགས་བྱས་ཏེ་ཟླ་རེའི་ནང་དུ་ལྷན་འཛོམས་ཐེངས་རེ་དང༌། ཁོང་གཉིས་གཅིག་
གིས་རྒྱལ་གཅེས་ཡིད་མཐུན་གྱི་ཚོགས་པ་དེ་ཡི་ཚོགས་གཙོ་བྱས་པ་དེ་ལྟར་དུ་གཅིག་
གིས་དྲུང་ཡིག་བྱས།
ཚོགས་གཙོ་དེ་ཡི་མིང་ལ་གྷོར་མོ་ཧན་ཟེར་ཡང་ཁོང་གི་གྲོགས་པོ་རྣམས་
དང་གཉེན་ཚན་རྣམས་ཀྱིས་ཁོ་ལ་གྷོ་ར་ཞེས་འབོད། ཁོང་ནི་ཕྱོགས་གང་ནས་
བལྟས་ཀྱང་སྐྱེ་ཚད་ལས་བརྒལ་བའི་འཚར་ལོངས་བྱུང་བ་ལྟ་བུའི་མི་ཞིག་རེད།
ཁོང་གི་མཐོ་སློབ་ཀྱི་སློབ་དཔོན་ཞིག་གིས་ཁོ་ལ་གངས་ཀྱི་རི་བོ་ཞེས་པའི་མིང་ཞིག་
བཏགས་ནས་བེད་སྤྱོད་བཏང་བ་དང༌། རྒྱུ་མཚན་དེ་ནི་གྷོ་ར་ཆེས་ཚད་ལས་
བརྒལ་བའི་མི་ཤ་མདོག་དཀར་པོ་ཅན་ཞིག་སྟེ་ཁྲོ་གཏུམ་གྱི་བཞིན་ལ་སྨུག་རྩིའི་
ཚོན་མདངས་ཀྱི་ཆ་ཙམ་ཡང་མེད་པ་དང༌། གཟུགས་པོའི་རིང་ཚད་ཧ་ལམ་
ཕི་ཊི་དྲུག་ཙམ་ཞིག་ལ་ལུས་ཀྱི་རུས་རྐང་རྣམས་སྦོམ་ཞིང་ལག་པའི་ཁུ་ཚུར་རྣམས་
རྒྱ་སྟག་ཅིག་གི་སྤར་མོ་དང་འདྲ་བ་ལ། ངག་གི་གདངས་ཟབ་ཅིང་རྩུབ་པ་དང་།
གལ་ཏེ་ཁྱོད་ཀྱིས་གློ་བུར་དུ་ཁོས་ཕྱི་རོལ་ནས་སྐད་འབོད་བྱེད་བཞིན་ཡོད་པ་ཐོས་
ན། ཏན་ཏན་ཁྱོད་ཧང་སངས་ནས་ཕྱི་ལོགས་ན་སུ་ཞིག་ཡོད་དམ་སྙམ་པའི་
དངངས་སྐྲག་སྐྱེ་ངེས་པ་ཞིག་རེད། ཁོའི་གདོང་པ་དེ་བལྟས་ཚོད་ལ་ཆེ་དྲགས་
པ་ཞིག་ལ་ཚད་ལས་བརྒལ་བའི་སྟོབས་ཤུགས་ཀྱི་རྣམ་པ་ཕྱི་རུ་མངོན་པ་དང་།
ཁོའི་མ་ནེ་དང་འགྲམ་པ་ཡ་མགལ་མ་མགལ་གྱི་རུས་པ་རྣམས་མཁར་རྫོང་ཞིག་
གི་སྒོ་གཏད་དེ། ལྕི་ཚད་ཆེ་ཞིང་བོང་ཚད་ལྡན་པའི་མདའ་ཐུང་ལྟ་བུ་ཞིག་རེད།
ཁོ་ལ་དོན་དངོས་སུ་མིག་སྤུ་གཏན་ནས་མེད་པ་དང་། ཁོའི་ཐོད་པ་དེ་རྣ་བ་གཉིས་
17-

ཀྱི་ཕྱོགས་སུ་ཡངས་པོར་ལུག་ནས་ཡོད་པ་དང་། ཁ་ཡི་མཆུ་ཤ་སྲབ་ཅིང་མཆུ་
ཚགས་དམ་པ་དང་། སྣ་བ་དེ་རལ་གྲི་ཞིག་དང་འདྲ་བར་གདོང་གི་དབང་པོ་
གཞན་རྣམས་ལ་ཕྱོགས་ནས་བཀོད་འདོམས་བྱེད་བཞིན་ཡོད་པ་ལྟ་བུ་ཞིག་རེད།
ཁོའི་མིག་གཉིས་ཆུང་ནའང་མིག་གི་ཚོར་བ་རྣོ་ཞིང་། དེ་ནི་རྒྱང་རིང་གི་དངོས་
པོ་མངོན་གསལ་མེད་པ་ཞིག་དམིགས་ཡུལ་དུ་བཟུང་བའི་ཉག་ཕྲན་གྱི་མདའ་
མོ་ཞིག་གི་རྩེ་མོ་ལྟར་དུ་སྣང་བ་མ་ཟད། ད་དུང་སྐད་ཅིག་གཅིག་གི་ནང་ལ་དངོས་
པོ་གང་ཞིག་རང་གི་ལག་པའི་འཁྲིས་སུ་ཡོད་པ་ལྟར་དུ་དམིགས་ཡུལ་དུ་འཛིན་
ཐུབ་པ་ཞིག་རེད། གྷོར་མོ་ཧན་མཐོང་སྣང་དུ་དེ་ཙམ་གྱིས་མི་བློ་ངོར་འབབ་པ་
ཞིག་མིན་ནའང་ཚོགས་པ་གང་ཞིག་གི་ནང་དུ་ཞུགས་ནས་མི་སུ་ཞིག་དང་འགྲོགས་
ནའང་སྣང་མེད་དང་མཐོང་ཆུང་བྱེད་མི་སྲིད་པ་ཞིག་རེད།
ཁོའི་གྲོགས་པོ་བྷེ་ནོ་ནི་ཁྲེལ་དང་བག་ཡོད་ལྡན་པའི་ཐོག་ལ་ད་དུང་དབང་
པོ་ཡང་རྣོན་པོ་ཅན་ཞིག་སྟེ། བྷང་ག་ལའི་མི་ཚོགས་དཀྱུས་མའི་ཁྲོད་ཀྱི་སྤྱིར་
བཏང་གི་མི་ཡ་རབས་བཟང་སྤྱོད་ལྡན་པ་རྣམས་དང་གཅིག་མཚུངས་ཤིག་དང་།
ཁོའི་ལྷན་སྐྱེས་ཀྱི་གཤིས་ཀ་ཞི་ཞིང་དུལ་བ་དེ་དང་། ཁོའི་རྣམ་དཔྱོད་ཀྱི་འདོད་
འདུན་གཉིས་མཉམ་གཅིག་ཏུ་བསྒྲིལ་ནས་ཁོའི་གདོང་གི་མཐོང་སྣང་ལ་དམིགས
བསལ་གྱི་ཁྱད་ཆོས་ཤིག་སྟེར་ཞིང་། ཁོ་མཐོ་སློབ་ཏུ་ཡོད་སྐབས་རྟག་པར་ཡིག་
ཚད་ཀྱི་རྒྱུགས་འབྲས་ལེགས་པོ་ཐོབ་ཡོད་པར་མ་ཟད། སློབ་ཡོན་གྱི་བྱ་དགའ་
ཡང་ཐོབ་མྱོང་ཡོད་པ་ཞིག་རེད། སྐབས་དེར་གྷོ་ར་ལ་བྷི་ནོ་ལྟ་བུའི་དཔེ་དེབ་
བཀླག་རྒྱུའི་སྤྲོ་ཤུགས་མེད་པ་ལ་བརྟེན། ཁོ་བྷི་ནོ་དང་མཉམ་དུ་སློབ་སྦྱོང་གི་གོམ་
བགྲོད་ལྷན་ཅིག་ཏུ་བྱེད་རྒྱུ་དཀའ་ངལ་ཆེ་བ་མ་ཟད། ཁོ་ལ་བྷི་ནོ་ལྟ་བུའི་སློབ
18

ཚན་རྣམས་མགྱོགས་མྱུར་ཏུ་གོ་རྟོགས་ཐུབ་པའི་བློ་སྟོབས་ཀྱང་མེད། ད་དུང་
ཁོའི་དྲན་ཤེས་ཀྱི་ནུས་པ་ཡང་དེ་ཙམ་ཡག་པོ་མེད་པར་བརྟེན། བྷི་ནོ་ནིཁོའི་སེམས་
ཀྱི་གཏིང་ནས་བློ་གཏད་བཅོལ་ཡུལ་གྱི་ཅང་ཤེས་རྟ་ཕོ་ཞིག་སྟེ་གྷོ་ར་རང་ཉིད་ཀྱི་
མཐོ་རིམ་སློབ་གྲྭའི་ཡིག་རྒྱུགས་སོགས་ལ་མཐུན་འགྱུར་རོགས་རམ་གྱི་གདོང་
ལེན་མཉམ་གཅིག་ཏུ་བྱེད་མཁན་ཞིག་རེད།
གཤམ་གྱི་སྐད་ཆ་འདི་ནི་ཆར་ཞོད་ཆེ་བའི་སྤྱི་ཟླ་བརྒྱད་པའི་མཚན་མོ་ཞིག་
ལ་གྲོགས་པོ་ཁོ་གཉིས་ཀྱིས་བློ་རྩེ་གཅིག་ཏུ་བསྒྲིམས་ནས་གླང་མོལ་བྱས་པ་ཞིག་རེད།
གྷོ་ར་ཡིས་བྷི་ནོ་ལ། ངས་ཁྱོད་ལ་བཤད་ཆོག་པ་ཞིག་ལ་ཉེ་ཆར་ཉི་མ་ཞིག་
༡
ལ་ཨ་བྷི་ནཱ་ཤི་ཡིས་བྷ་རཱ་མོ་རྣམས་ལ་ཁ་ངན་ཚིག་རྩུབ་བྱས་པ་དེས། ཁོ་ལ་བཟང་
ངན་རྣམ་པར་འབྱེད་པའི་བསམ་བློ་སྐྱོན་མེད་ཅིག་ཡོད་པ་བསྟན་པ་རེད། ཁྱོད་
ཁོ་ལ་ཁོང་ཁྲོ་མེ་ལྟར་འབར་དགོས་བྱུང་བ་དེ་ག་རེ་ཡིན་ནམ། ཞེས་བརྗོད།
བྷི་ནོ་ཡིས་གྷོ་ར་ལ། ཁྱོད་ཀྱིས་གནས་ལུགས་མེད་པའི་སྐད་ཆ་ག་རེ་བཤད་
ཀྱི་ཡོད། ཨ་བྷི་ནཱ་ཤི་ཡི་འདོད་མོས་ཀྱི་སྐད་ཆ་དེ་ལ་བསམ་ཚུལ་གཉིས་གཏན་
ནས་ཡོང་མི་སྲིད་པ་ཞིག་རེད། ཅེས་ལན་བཏབ།
གྷོ་ར་ཡིས། གལ་ཏེ་ཁྱོད་ཀྱིས་ཉེ་སྔོན་ཨ་བྷི་ནཱ་ཤི་ཡིས་བསྟན་པའི་བྱ་སྤྱོད་
༡ བྷ་རཱ་མོ་ནི་ཧིན་དྷུའི་ཆོས་ལུགས་ཀྱི་གསར་བརྗེ་ཚོགས་ཁག་གྲགས་ཅན་ཞིག་གི་མིང་ཡིན་ཞིང་། ཚོགས་
པ་འདིས་སྐུ་བརྙན་ལ་དད་བཀུར་མི་བྱེད་ལ། རིགས་གཞན་གྱི་ལག་ནས་ཟས་མི་ཟ་བ་དང་། ཁྱོ་
བོ་འཆི་རྗེས་ཆུང་མ་མཉམ་དུ་མེར་བསྲེགས་པ་སོགས་ཀྱི་ལུགས་སྲོལ་ལ་ངོ་རྒོལ་བྱེད། ཚོགས་པ་
འདི་ནུབ་ཕྱོགས་པའི་སྲོལ་དང་ལྷག་པར་ཡི་ཤུའི་ཤུགས་རྐྱེན་འོག་ནས་བྱུང་བ་ཡིན་སྟབས། ཡི་
ཤུ་བ་ལྟར་མཉམ་དུ་འདུ་འཛོམས་བྱས་ཏེ་སྨོན་ལམ་འདོན་པ་ཡིན།
19

དེ་ལ་ངོས་ལེན་བྱེད་རྒྱུ་མིན་ན་དེ་ནི་ཁྱོད་རང་ཉིད་ཀྱི་རྣམ་རྟོག་ཁྲོད་ཀྱི་སྡིག་ཉེས་
ཤིག་ཏན་ཏན་རེད། ཅེས་དང་། མིའི་སྤྱི་ཚོགས་ཀྱི་ཚོགས་སྡེ་ཞིག་གི་འཐུས་
མི་ལྟ་བ་ཕྱིན་ཅི་ལོག་ཏུ་འཛིན་པ་ཁ་ཤས་ཀྱིས་ཁོ་རང་ཚོའི་འདོད་མོས་ལྟར་ཨུ་
ཚུགས་ཀྱིས་སྤྱི་ཚོགས་མགོ་རྟིང་སློག་པར་བྱེད་པའི་སྐབས་དེར་ཁྱོད་ཀྱིས་དེ་ལ་
རེ་སྒུག་བྱེད་མི་ཐུབ་པ་དང་། ཚོགས་པ་དེས་ལྷིང་འཇགས་བག་ཡོད་ལྡན་པའི་
སྒོ་ནས་ལེགས་པར་བལྟས་ཏེ་ཞི་འཇམ་གྱི་སྒོ་ནས་སྤྱི་ཚོགས་ལ་འོས་ཤིང་འཚམ་
པའི་ཆག་ཡང་གཏོང་དགོས་པ་དང༌། ཚོགས་པ་དང་སྡེ་ཁག་རྣམས་རང་བཞིན་
ལྷན་སྐྱེས་ཀྱི་ཆོས་ཉིད་འོག་ནས་གོ་ནོར་ལམ་ལོག་བྱེད་པ་ལ་བཀག་རྒྱ་བཟོ་བའི་
ཚོགས་སྡེ་ཞིག་ཡིན་པ་དང་། མི་ཁ་ཤས་ཀྱིས་ལྷག་བསམ་རྣམ་པར་དག་པའི་
སྒོ་ནས་མང་ཚོགས་ལ་ཞབས་ཞུ་ཞུས་ནའང༌། མི་དེ་ཚོའི་རིགས་དེ་དྲང་པོ་མ་
ཡིན་པའི་ཁྲམ་པ་གཡོ་སྒྱུ་ཅན་དུ་བརྩི་མཁན་ཡངཡོད་པ་ཞིག་རེད། གལ་ཏེ་
སྤྱི་ཚོགས་ཀྱིས་ཁོང་ཚོའི་ཀུན་སྤྱོད་དགེ་བའི་ཕྱོགས་ལ་ཇི་ལྟར་ལྟ་བ་བཞིན་དུ་མི་
དགེ་བའི་ལས་ལ་ཡང་ལྟ་བར་བྱེད་པ་ལ་ཕན་འདོགས་མ་ཐུབ་པ་ཡིན་ན་དེ་ནི་
སྡིག་པའི་ཉེས་པ་མང་པོའི་ནང་གི་གཅིག་ཡིན་ཞིང༌། ཉེས་པ་དེ་ནི་ཆེད་མངགས་
ཀྱིས་སྤྱི་ཚོགས་ལ་ཁྱད་གསོད་བྱེད་མཁན་གྱི་རང་ཤེད་དང་རང་རློམ་ཅན་རྣམས་
ལ་འབབ་པ་ཞིག་རེད། ཅེས་སྨྲས། བྷི་ནོ་ཡིས། དེ་ཚོ་རང་བཞིན་གྱི་ཆོས་
ཉིད་ཡིན་སྲིད། འོན་ཀྱང་རང་བཞིན་གྱི་ཆོས་ཉིད་ཚང་མ་དེ་ཡག་པོ་ཡིན་པ་
ལ་ངས་མོས་མཐུན་བྱེད་མི་ཐུབ། ཅེས་སྨྲས།
གྷོ་ར་ཡིས་ཁ་ནས་དབང་མེད་དུ། ཨོ། དེ་ནི་ཡག་པོ་ཡིན་ཡང་རུང་མིན་
ཡང་རུང་གཡུགས་ཤོག ཅེས་དང་། ང་ལ་མཚོན་ན་འཛམ་གླིང་འདི་དངོས་
20 -

འབྲེལ་གྱི་མི་ཡག་པོ་ཁ་ཤས་ལ་རང་དགར་དབང་ཞིང༌། དེ་ཚོས་བདག་ཏུ་བཟུང་
ན་འགྲིག་པ་དང༌། གལ་ཏེ་སྤྱི་ཚོགས་ལ་དགོས་མཁོ་ཡོད་ན་ག་རེ་བྱུང་ན་འབྱུང་
བར་ཤོག དེ་མིན་ཕྱོགས་དེར་སེམས་ཁྲལ་བྱས་པ་ཡིན་ན་རང་ཉིད་ཀྱི་བྱ་བའི་ལས་
སུ་མུ་མཐུད་ནས་ཞུགས་མི་ཐུབ་པར་མ་ཟད། རིན་ཐང་ལྡན་པའི་མི་ཚེ་ཞིག་ཀྱང་
འཚོ་སྡོད་བྱེད་མི་ཐུབ་པ་ཞིག་རེད། གལ་ཏེ་བྷ་རཱ་མོ་རྣམས་ལྟར་མི་རྣམས་ལ་མ་
ཡིན་ཡིན་ཁུལ་དང་། ཆོས་སེམས་ཆེ་མདོག་གིས་མི་རྣམས་ཀྱི་བསམ་པའི་འཁྱེར་
སོ་བཅོས་པར་འདོད་ན་ཁོང་ཚོས་ཏན་ཏན་མི་གཞན་གྱིས་གོ་ལོག་འགལ་འཛོལ་
བྱས་པའི་བྱ་བ་ཕྲན་ཚེགས་ཀྱི་རིགས་དང་། བྷ་རཱ་མོ་མ་ཡིན་པའི་མིའི་ཆོས་ལུགས་
གཞན་གྱིས་ཁོང་ཚོ་ལ་སྐུར་འདེབས་དང་སྐྱོན་བརྗོད་བྱས་པ་ལ་བཟོད་བསྲན་བྱེད་
པའི་གྲ་སྒྲིག་ཨང་གསར་བྱེད་དགོས་པར་མ་ཟད། ཁྱེད་རང་རྨ་བྱ་ཞིག་དང་འདྲ་
བར་འགྱིང་ཉམས་ཀྱིས་སྐྱོད་པར་བྱེད་པའི་སྐབས་སུ་ཁྱོད་ཀྱི་ཁ་གཏད་ཀྱི་མི་རྣམས
ཀྱིས་ཁྱོད་ལ་དགའ་བསུའི་ཐལ་སྒྲ་རྡེབ་དགོས་པ་ལ་དེ་ནི་ཁྱོད་ཀྱི་སྟོང་བསམ་ཁོ་ན་
དང་། འཛམ་གླིང་འདི་ཡི་ནང་དུ་ཆེས་ཤིན་ཏུ་མི་འཚམ་པའི་དྲི་བ་ཞིག་བཏོན་པ་
རེད། གལ་ཏེ་དེ་འདྲ་བྱུང་བ་ཡིན་ན་འཛམ་གླིང་འདི་ཆེས་ཤིན་ཏུ་ཡ་ང་བའི་ས་ཆ་
ཞིག་ཏུ་ཏན་ཏན་འགྱུར་ངེས་པ་ཞིག་རེད། ཅེས་སྨྲས།
བྷི་ནོ་ཡིས། ང་ལ་ཆོས་ལུགས་དང་ཚོགས་པ་གང་ལ་ཡང་དམའ་འབེབས་
བྱེད་པའི་ལྟ་ཚུལ་གང་ཡང་མེད། འོན་ཀྱང་ནམ་ཞིག་དམའ་འབེབས་དང་སྐྱོན་
བརྗོད་དེ་དག་གང་ཟག་བྱེ་བྲག་པ་ཞིག་ལ་དམིགས་པའི་སྐྱོན་བརྗོད་དུ་གྱུར་ན་
ང་ལ་དེར་དགག་བྱ་ཡོད། ཅེས་འགྲེལ་བརྗོད་བྱས།
གྷོ་ར་ཡིས་བྷི་ནོ་ལ། ཁྱོད་ཀྱིས་བཤད་པའི་ཆོས་ལུགས་ནང་གི་དམའ་
21

འབེབས་དང་སྐྱོན་བརྗོད་ཅེས་པའི་གོ་དོན་ཅི་ཞིག་ཡིན་ནམ། ཞེས་དང་། ཁྱོད་
ཀྱིས་བཤད་པའི་ཆོས་ལུགས་ཀྱི་དམའ་འབེབས་དང་སྐྱོན་བརྗོད་ཅེས་པ་དེ་ནི་ཁོང་
ཚོའི་བསམ་ཚུལ་དང་ལྟ་གྲུབ་རྣམས་ལ་སྐྱོན་བརྗོད་བྱེད་པའི་སྡོམ་ཚིག་ཁོ་ན་རེད
ངས་སྤྱི་སྒེར་སོ་སོས་རང་ཉིད་ཀྱི་སྒེར་དོན་གཙོ་བོ་གཉེར་བའི་སྐོར་དེ་མངོན་གསལ་
བཟོ་དགོས་ཡོད། དཔེར་ན་ཁྱོད་ལྟ་བུ་ཞིག་ལ་མཚོན་ན་རང་ཉིད་སྒེར་གྱི་ཁེ་
ཕན་ཞིག་གི་ཆེད་དུ་ཆོས་ལུགས་དང་ཚོགས་སྡེ་ཁག་གི་ནང་དུ་རང་དགར་འཛུལ་
ཞུགས་བྱེད་མྱོང་ངམ་མ་མྱོང་། ཞེས་དྲིས།
བྷི་ནོ་ཡིས། ང་ཏན་ཏན་འཛུལ་ཞུགས་བྱས་མྱོང་ཡོད་པར་མ་ཟད་ཡང་
ནས་ཡང་དུ་ཞུགས་མྱོང་ཡོད་པ་དང་། ད་ལྟ་ངས་དེའི་སྐོར་ལ་གནོང་འགྱོད་
བྱེད་བཞིན་ཡོད་པར་མ་ཟད། དེ་ལ་སེམས་གཏིང་ནས་ངོ་ཚ་ཡང་སྐྱེ་བཞིན་
འདུག ཅེས་རང་གིས་སྔར་བྱས་ཀྱི་ནོར་འཁྲུལ་རྣམས་ངོས་ལེན་བྱས།
གྷོ་ར་ཡིས་གློ་བུར་བའི་ཚོར་འདུ་ཤུགས་དྲག་པོ་ཞིག་དང་བསྡོངས་ནས་
སྐད་ཤུགས་ཆེན་པོས། དེ་མ་རེད། བྷི་ནོ། ཞེས་དང་། ཁྱོད་ཀྱིས་ཁྱོད་རང་
ཉིད་ཀྱི་ཀུན་སྤྱོད་དང་གཤིས་ཀ་དེ་རང་དགར་སྤྱོད་པ་ལ་གཏན་ནས་གནོང་འགྱོད་
དང་ངོ་ཚ་སྐྱེ་དགོས་མ་རེད། ཅེས་བཤད།
བྷི་ནོ་འཁྱུག་ཙམ་ཞིག་ལ་ཁུ་སིམ་མེར་བསྡད་ཅིང༌། མཐའ་མཇུག་ཏུ་
གྷོ་ར་ལ་ཁྱོད་ཀྱིས་ག་རེ་བྱས་ནས་ང་ལ་གནོང་འགྱོད་དང་ངོ་ཚ་སྐྱེ་དགོས་མ་རེད་
ཅེས་རྗོད་བཞིན་ཡོད་དམ། ཞེས་དང༌། ཁྱོད་ཀྱི་སྐད་ཆ་དེའི་ནང་དོན་ཅི་ཞིག་
ཡིན། ཁྱོད་ལ་ཉེན་བརྡ་ག་རེ་བྱུང་སོང་ངམ། ཞེས་དྲིས།
གྷོ་ར་ཡིས། ངས་ཁྱོད་རང་སྲ་བརྟན་མེད་པའི་ལས་ཀ་འདི་ལ་རྡོག་བརྫིས་
22

གཏོང་མཁན་ཞིག་ཡིན་པ་གསལ་པོ་བྱས་ནས་ཤེས་བཞིན་ཡོད། ཅེས་བཤད།
བྷི་ནོ་ཡིས་ཁོང་ཁྲོ་ཆེན་པོས་སྐད་ཤུགས་མཐོ་རུ་བཏེགས་ནས། སྲ་བརྟན་
མེད་པ་ཡིན་དང་ཡིན། ཞེས་དང༌། གལ་ཏེ་ང་ཁོང་ཚོའི་ཁང་པ་ལ་འགྲོ་འདོད
ཡོད་ན་ད་ལྟ་རང་དུ་འགྲོ་ཐུབ་པ་ཁྱོད་ཀྱིས་ཤེས་གསལ་རེད། དེ་མིན་ཁོང་ཚོས་
ང་ལ་གདན་ཞུ་མགྲོན་འབོད་བྱས་ཡོད་ནའང་ང་དེར་མི་འགྲོབ་དེ་ཡང་ཁྱོད་ཀྱིས
མཐོང་ཐུབ་པ་ཞིག་རེད། ཅེས་བཤད།
གྷོ་ར་ཡིས། རེད། ཡིན་ནའང་ཁྱོད་ཀྱིས་ཁོང་ཚོ་དང་རྒྱང་ཐག་རིང་
པོ་བྱས་ནས་སྡོད་རྒྱུ་དེ་སེམས་ནས་གཏན་ནས་བརྗེད་མི་ཐུབ་པ་ཞིག་རེད། ཁྱོད་
ཀྱི་སེམས་ནང་དུ་ཉིན་མཚན་མེད་པར་ང་ཁོང་ཚོའི་ཁང་པ་ལ་འགྲོ་རྒྱུ་མིན། གཏན་
ནས་འགྲོ་རྒྱུ་མིན་ཞེས་ཡང་ཡང་འཁོར་བཞིན་ཡོད་པ་དེ་རེད། དེ་ལས་ཁྱོད་
རང་ཁོང་ཚོའི་ཁང་པ་ལ་སོང་ནས་ཁོང་ཚོ་དང་མཉམ་དུ་བྱ་བ་བསྒྲུབས་ན་ཧ་ཅང་
ལེགས་པོ་ཡོང་གི་རེད་། ཅེས་ནན་ཏན་གྱི་ཚུལ་དུ་བཤད།
བྷི་ནོ་ཡིས། ཁྱོད་ཀྱིས་དོན་ངོ་མ་ང་ལ་དེར་སོང་ཞེས་བསླབ་བྱ་རྒྱག་གི་ཡོད་
དམ། ཞེས་དྲིས་ཤིང་གྷོ་ར་ཡིས་པུས་མོས་རྡིག་སྒྲ་ཞིག་བྱས་པ་དང་ཆབས་ཅིག
མིན། ངས་ཁྱོད་ལ་ཁོང་ཚོའི་ཁང་པ་རུ་འགྲོ་དགོས་རེད་ཅེས་བསླབ་བྱ་རྒྱག་གི་
མེད། ཁྱེད་རང་ཁོང་ཚོའི་ནང་དུ་སོང་བའི་ཉི་མ་དེ། ངས་དགེ་སྡིག་གི་ལས་དཀར་
པོ་དང་ནག་པོ་གང་རུང་ཞིག་གི་དཀྱིལ་ལ་འཇོག་ཐུབ་ཀྱིན་ཡོད། ཁྱེད་རང་ཁོང་
ཚོའི་ཕྱོགས་ལ་སེམས་ཐག་གཙང་བཅད་བྱས་ཏེ་སོང ན་འགྲིག་གི་རེད། ཁྱེད་རང་
སོང་བའི་ཉི་མ་དེའི་ཕྱིའི་ཉིན་མོ་ནས་བཟུང་ཁྱོད་ཀྱིས་རང་ཉིད་ཀྱི་ཁ་ཟས་རྣམས་ཁོང་
ཚོ་དང་ལྷན་དུ་ལོངས་སུ་སྤྱོད་རྒྱུའི་འགོ་འཛུགས་པ་དང༌། དེ་ནས་མར་སོང་ཚེ་ཁྱོད་
23

ཀྱི་མིང་དེ་བྷ་རཱ་མོ་ཡི་ཚོགས་ཁག་གི་གདུག་རྩུབ་ཅན་གྱི་ཆོས་འཆད་མཁན་ཞིག་དང་
གཅིག་མཚུངས་ཆགས་རྒྱུ་རེད། ཅེས་བཤད།
བྷི་ནོ་ཡིས་དགོད་འཛུམ་ཞིག་བྱས་ཏེ། དེ་དངོས་འབྲེལ་རང་རེད། ཅེས་
དང༌། དེའི་རྗེས་སུ་ག་རེ་འབྱུང་གི་རེད་དམ། སྨོན་ལམ་གསོལ་འདེབས་ཀྱི
རིམ་པ་རྣམས་རེད་དམ། ཞེས་དྲིས།
གྷོ་ར་ཡིས་བསྐྱར་དུ་མཇུག་མཐུད་དེ་ཡིད་སེམས་སྐྱོ་བའི་ངང་ནས། རྗེས་
མ་དེ་ཅི་ཞིག་རེད་དམ་ཞེ་ན། དེ་ལ་རྗེས་མ་ཞིག་ཡོད་པ་མ་རེད། ཁྱོད་རང་ཉིད་
ཀྱི་འཇིག་རྟེན་འདི་དང་ཁ་བྲལ་ནས་སོང་བའི་རྗེས་སུ་བྷ་རཱ་མོ་ཡི་བུ་རུ་འགྱུར་ཞིང་
རང་ཚུགས་དང་དྭངས་གཙང་གི་འདུ་ཤེས་ཡོངས་སུ་རྫོགས་པ་མཇུག་བསྒྲིལ་ཏེ།
གད་སྙིགས་ཀྱི་ཕུང་པོ་བྱུར་བུར་གཏམས་པའི་སྟེང་དུ་གཡུགས་པའི་དུད་འགྲོ་སྲོག་
དབང་དང་བྲལ་བ་རྣམས་དང་གཅིག་མཚུངས་སུ་འགྱུར་བ་སྟེ། དཔེར་ན། ཆག་
སྐྱོན་ཤོར་བའི་ཕྱོགས་སྟོན་འཁོར་ལོ་ཞིག་གི་དེད་དཔོན་ལྟར་དུ་རང་ཉིད་ཀྱི་བསྐྱོད་
ལམ་བརླག་པར་ངེས་པ་དང༌། དེ་རྗེས་རིམ་གྱིས་རྣམ་རྟོག་དང་སེམས་རྒྱ་དོག་
པོ་ཁོ་ན་ཞིག་གིས། ཁྱོད་ཀྱི་ལུས་སེམས་ཀྱི་གྲུ་གཟིངས་དེ་སྡུག་བསྔལ་གྱི་གྲོང་ཁྱེར་
ཞིག་གི་ནང་དུ་སྣེ་ཁྲིད་ནས། གང་ལྟར་ཁྱོད་ཀྱི་སེམས་ནང་གི་མཚོ་འགྲུལ་གྱི་ཐབས་
ལམ་ལེགས་ཤོས་ཀྱི་འཆར་སྣང་དེ་དོན་མེད་དུ་མཚོ་རླབས་ཀྱིས་དེད་དེ་ཡལ་བར་
འགྱུར་ངེས། འོན་ཀྱང་ཁྱེད་རང་ཁོང་ཚོའི་ནང་ལ་ངེས་པར་དུ་འགྲོ་འདོད་ཡོད་
ན་ང་ལ་དེའི་ཐོག་ལ་ཁྱོད་དང་བསམ་ཚུལ་རེས་མོས་བྱེད་པའི་སྐད་ཆ་དང་བཟོད་
སྒོམ་གང་ཡང་མེད། དེར་བརྟེན་ངས་ཁྱོད་ལ་ལས་སླ་པོ་བྱས་ནས་ཁྱེད་རང་དེར་
སོང་ལ་ཁོང་ཚོ་དང་ལྷན་དུ་ལས་ཀ་བྱས་ན་འགྲིག་གི་རེད་ཅེས་རྗོད་བཞིན་ཡོད། དེ་
24

ལྟ་ནའང་དམྱལ་བ་ལྟ་བུའི་གནས་ཀྱི་གཡང་གཟར་གྱི་ས་ཆ་དེ་ལ་རྒྱུན་མ་ཆད་པར་
ཕྱོགས་པའི་སོམ་ཉི་དེ་ཡིས་ང་ཚོའི་དབང་རྩ་རྣམས་ལ་མནར་གཅོད་གཏོང་བར་བྱེད་
པ་དེ་བདག་ཏུ་མ་འཛིན་རོགས། ཞེས་བཤད།
བྷི་ནོ་ཡིས་ཧོབ་བགད་ཅིག་བྱས་ཏེ། སྨན་པས་གཡུགས་བཞག་པའི་
ནད་པ་ཞིག་ཡིན་ན་ཡིན་གཅིག་མིན་གཅིག་འཆི་འགྲོ་བའི་ངེས་པ་ཡོད་པ་མ་རེད།
ངས་རང་ཉིད་ཀྱི་མི་ཚེ་མཇུག་རྫོགས་པ་ལ་ཉེ་བར་གཏུགས་པའི་རྟགས་མཚན་
གང་ཡང་རྟོགས་ཐུབ་ཀྱིན་མི་འདུག ཅེས་བཤད།
གྷོ་ར་ཡིས་སྣ་ཤུ་ཞིག་བརྒྱབས་ཏེ། ཁྱོད་ཀྱིས་རྟོགས་ཐུབ་པ་མི་འདུག་
གམ། ཞེས་དྲིས།
བྷི་ནོ་ཡིས། རྟོགས་ཐུབ་ཀྱིན་མི་འདུག ཅེས་ལན་བཏབ།
གྷོ་ར་ཡིས། ཁྱོད་ཀྱིས་རང་ཉིད་ཀྱི་ལུས་པོའི་འཕར་རྩ་ལ་འགག་སྐྱོན་
བྱུང་འདུག་པ་ཤེས་ཐུབ་པ་མི་འདུག་གམ། ཞེས་དྲིས།
བྷི་ནོ་ཡིས། གཏན་ནས་ཤེས་ཐུབ་པ་མི་འདུག ད་དུང་ངའི་ལུས་ཀྱི་
འཕར་རྩ་ལ་སྟོབས་དང་ནུས་ཤུགས་ཧ་ཅང་མང་པོ་བསྡད་འདུག ཅེས་བཤད།
གྷོ་ར་ཡིས། གལ་ཏེ་བུད་མེད་ཚུལ་མཐུན་ཞིག་གི་ལག་པ་གཉིས་ཀྱིས་
ཁྱོད་ལ་གདོལ་བའི་རིགས་ཀྱི་ཁ་ཟས་ཤིག་གི་བསྙེན་བཀུར་བྱས་ན། དེ་ནི་ཁྱོད་
ལ་ལྷ་ཡི་གསོལ་སྟོན་ལྟ་བུའི་འོས་ཤིང་འཚམ་པ་ཞིག་ཏུ་འགྱུར་བ་འདུག་གམ་མི་
ཅེས་དྲིས།
འདུག
བྷི་ནོ་ཡི་ངོ་གདོང་ཤིན་ཏུ་དམར་པོར་གྱུར་ནས། དེ་འགྱུར་རྒྱུ་རེད། ཅེས་
དང་། ཁྱེད་རང་ཁ་རོགས་ལ་སྡོད། ཅེས་བཤད།
25

གྷོ་ར་ཡིས། ག་རེ་བྱས་ནས། ཞེས་དང་། ངས་ཁྱེད་རང་ལ་དམའ་
འབེབས་བྱེད་རྩིས་མིན། ངེད་གཉིས་ཀྱིས་བརྗོད་གཞིར་བཟུང་བའི་བུད་མེད་ཚུལ་
ལྡན་དེ་ལ། མོ་རང་ཉིད་ཀྱི་ཕྱོགས་ནས་ང་རྒྱལ་དང་ཁེཁོངས་དྲེགས་གཏན་ནས་མེད་
པ་དེ་ཉི་མའི་འོད་ཟེར་རབ་ཏུ་འཚེར་བའི་ཁྲོད་ནས་ཀྱང་མཐོང་རྒྱུ་མེདཔ་ཞིག་རེད།
མཐའ་ན་བུད་མེད་མཛེས་མ་དེའི་འཇམ་ཞིང་མཉེན་པའི་མེ་ཏོག་གི་འདབ་མ་ལྟ་བུའི་
ལག་པ་དེ་ཡིས་ཀྱང་སྐྱེས་པ་ཕོ་སུ་འདྲ་ཞིག་ཡིན་ནའང་འདོད་དབང་གཙང་མའི་
སྒོ་ནས་ལག་པ་འཆང་བ་ལ་བརྡ་ཉེ་བར་སྟོན་བཞིན་ཡོད་པ་དང་། གལ་ཏེ་ཁྱེད་
རང་ལ་དེ་ནི་བྱིན་རླབས་ཉམས་དམས་སུ་འགྲོ་བ་ལྟ་བུའི་མཐོང་ཚུལ་ཡོད་ན་དེ་རྗེས་
དངོས་གནས་ཁྱེད་རང་བྱེད་ཐབས་དང་བྲལ་བ་རེད། ཅེས་སྨྲས།
བྷི་ནོ་ཡིས། ལྷོ་ར་ཁྱོད་ཀྱིས་འདིར་ཉོན་དང་། ངས་བུད་མེད་ལ་གུས་
བཀུར་བྱེད་ཀྱིན་ཡོད། ང་ཚོའི་གསུང་རབ་རྣམས་ཀྱི་ནང་དུ་ཡང་བུད་མེད་ལ་
གུས་བཀུར་བྱས་ཡོད་པ་རེད། ཅེས་བཤད།
གྷོར་ཡིས། ཁྱོད་ཀྱིས་རང་གི་མྱོང་ཚོར་གྱི་འདུ་ཤེས་ཀྱི་རྒྱབ་རྟེན་ལ་གསུང་
རབ་ལུང་དུ་མ་དྲངས། དེ་ལ་གུས་བཀུར་དང་བརྩི་འཇོག་ཅེས་བརྗོད་རྒྱུ་མ་རེད།
ཡིན་ནའང་དེ་ལ་མིང་གཞན་པ་ཞིག་གི་ཐོག་ནས་འགྲེལ་བཤད་བརྒྱབས་པ་ཡིན་
ན། ད་དུང་ཁྱོད་ང་ལ་ཁོང་ཁྲོ་སྔར་ལས་ཀྱང་ཆེ་བ་ཞིག་ཟ་རྒྱུ་རེད། ཅེས་བཤད།
བྷི་ནོ་ཡིས་དཔུང་པ་གསིག་གསིག་ཅིག་བྱས་པ་དང་ཆབས་ཅིག དེས་
ཁྱོད་ལ་ཆོས་ལུགས་གྲུབ་མཐའི་འདོད་པ་ཞིག་ཚིམས་པ་བྱས་པ་རེད། ཅེས་སྨྲས།
གྷོ་ར་ཡིས་ཨུ་ཚུགས་ཀྱི་སྒོ་ནས། གསུང་རབ་རྣམས་ཀྱིས་ང་ཚོ་ལ། བུད་
མེད་ཀྱིས་ཁྱིམ་དུ་འོད་སྣང་སྦྱིན་པའི་ཆ་ནས་ཕྱག་མཆོད་བྱེད་པའི་འོས་ཡོད་པ་
26

གསུང་བཞིན་ཡོད་པ་རེད། དབྱིན་ཇི་བའི་ལམ་ལུགས་ནང་བུད་མེད་ལ་སྐྱེས་
པ་ཕོ་ཡི་ཚེ་སྲོག་གི་མེ་ལྕེ་འབར་དུ་འཇུག་པའི་ནུས་ཤུགས་ཡོད་པས། ཆེ་མཐོང་
སྤྲོད་བཞིན་ཡོད་པ་རེད། འོན་ཀྱང་དེ་ལ་ཕྱག་མཆོད་ཅེས་པའི་ཐ་སྙད་ཀྱི་མིང་
འདོགས་མ་བྱས་ན་ལེགས་པ་ཞིག་རེད། ཅེས་སྨྲས།
བྷི་ནོ་ཡིས། ཁྱོད་ཀྱིས་རང་ལ་གནས་སྐབས་གསལ་པོ་མ་བྱུང་བའི་རླབས་
ཆེན་གྱི་བསམ་ཚུལ་ཁ་ཤས་ངོས་ལེན་མི་བྱེད་པ་དེ་ནི་མཚམས་མཚམས་སུ་ཕར་
ཕྱོགས་སུ་སྤྲིན་པའི་འཁོར་ཚོགས་ལྡིང་འཁོར་བྱེད་བཞིན་ཡོད་པ་ལྟ་བུ་ཞིག་མ་
རེད་དམ། ཞེས་དྲིས།
གྷོ་ར་ཡིས་སྤྲོ་ཐུང་བྱས་ཏེ། དེང་སང་ཁྱོད་ཀྱི་རྣམ་དཔྱོད་ཀྱི་སྟོབས་ཤུགས་
ཡོངས་སུ་ཉམས་པར་གྱུར་འདུག་པས། ངས་ཁྱོད་ལ་ལམ་སྟོན་བྱེད་འོས་པ་
ཞིག་རེད། ངས་གསལ་པོ་བྱས་ནས་ཁྱོད་ལ་བརྗོད་ན། དབྱིན་ཡིག་གི་དཔེ་
དེབ་རྣམས་ཀྱི་ནང་ནས་ཐོབ་པའི་བུད་མེད་ཀྱི་སྐོར་གྱི་སྒྲོ་འདོགས་འུད་བརྗོད་ཀྱི་
སྐད་ཆ་ཚང་མ་མཐར་གཏུགས་ན་ཆགས་སྲེད་ཤ་སྟག་གི་སྐོར་རེད་ཅེས་བཤད་
ཐུབ། སེམས་པ་གཡོ་བ་མེད་པའི་ཁྱིམ་གྱི་བུད་མེད་ཅིག་གིས་མཆོད་པའི་ཁྲིའི་
དྲུང་དུ་ཕྱག་མཆོད་བྱས་པ་དེ་ནི་ཕལ་ཆེར་གནས་དེ་རང་གི་ཨ་མ་ལྟ་བུའི་སྐྱོན་
གྱིས་མ་གོས་པའི་ས་ཆ་ཞིག་ཏུ་ངོས་འཛིན་བྱས་ཡོད་པ་དང་། བུད་མེད་དེ་གནས་
དེ་ནས་ཕྱིར་དབྱུང་བྱེད་པའི་མི་ཁ་ཤས་ཀྱིས་བསྟོད་ར་བྱས་པའི་སྐད་ཆའི་ནང་
ལ་མི་མངོན་པའི་ཚུལ་དུ་དམའ་འབེབས་ཡོད་པ་རེད། ཁྱོད་ཀྱི་སེམས་པ་དེ་
ཕེ་རེ་ཤུ་བྷ་བྷུ་ཡི་ཁང་པའི་ཕྱོགས་ལ་འཕུར་ལྡིང་བྱེད་བཞིན་ཡོད་པའི་རྒྱུ་རྐྱེན་དེ་
ནི་ཕྱེ་མ་ལེབ་ཅིག་གིས་ཡང་ལཱ་ཞིག་གི་མཐའ་ནས་སྐོར་བ་རྒྱག་བཞིན་ཡོད་པ་
27·

དང་འདྲ་ཞིང་། དེ་ནི་གསལ་པོ་བྱས་ནས་ཐད་ཀར་བརྗོད་ན་དབྱིན་ཇིའི་སྐད་
ཡིག་ནང་དུ་“བརྩེ་དུང་” ཞེས་པ་དེ་རེད། ཡིན་ནའང་དཀོན་མཆོག་
དཔང་པོར་བཙུགས་ནས་ཁྱོད་ཀྱིས་དབྱིན་ཇི་བའི་ཕྱོགས་ལྷུང་བརྩི་མཐོང་གི་ལམ
ལུགས་ལ་ལད་ཟློས་བྱས་ཏེ་བརྩེ་དུང་ཞེས་པ་དེ་གལ་གནད་ཅན་གྱི་བྱ་བ་ཡོད་
ཚད་ཀྱི་མཐོ་སར་བཞག་ནས་སྐྱེས་པ་ཕོ་ཞིག་གི་ཕྱག་མཆོད་ཀྱི་ཡུལ་ལྟ་བུ་ཞིག
ཏུ་མ་བརྗོད་རོགས། ཞེས་སྨྲས།
བྷི་ནོ་རྟ་སར་ཞིག་ལ་ལྕག་གིས་བྲབས་པ་བཞིན་ཡར་མཆོངས་པ་དང་
མཉམ་དུ། འགྲིག་སོང༌། འགྲིག་སོང་། གྷོ་ར། ཁྱེད་རང་ཧ་ཅང་ཐལ་
དྲགས་སོང་། ཞེས་སྐད་ཅོར་བརྒྱབས།
གྷོ་ར་ཡིས་བྷི་ནོ་ལ། ཐལ་དྲགས་སོང་ཨེ། ཞེས་ཡ་ལན་འཇལ་བ་དང་
མཉམ་དུ། ད་དུང་ང་བརྗོད་གཞིའི་ཐོག་ཏུ་ཡང་སླེབས་མེད། རྒྱུ་མཚན་ཆུང་
ས་ནས་བཤད་པ་ཡིན་ན་སྐྱེས་པ་ཕོ་དང་བུད་མེད་ཀྱི་དོན་དངོས་དང་འབྲེལ་བའི
ཐད་ཀྱི་ང་ཚོའི་དངོས་ཡོད་ཀྱི་སེམས་ཚོར་དེ་ཆགས་པའི་སེམས་ཀྱི་སྨུག་སྤྲིན་གྱིས་
གཡོགས་ནས་ཡོད་པ་ཞིག་སྟེ། དེ་ནི་ངེས་པར་དུ་ང་ཚོས་སྙན་ངག་གི་ལམ་ནས་
འདྲེན་པར་བྱེད་པའི་སློབ་ཚན་ཞིག་ཏུ་གཏན་འབེབས་བྱེད་དགོས་པ་ཞིག་རེད།
ཅེས་སྨྲས།
བྷི་ནོ་ཡིས། གལ་ཏེ་སྐྱེས་པ་ཕོ་དང་མོ་གཉིས་ཀྱི་བར་གྱི་ལམ་ལུགས་ཀྱི་
འབྲེལ་བའི་སྐོར་ཀྱི་འདུ་ཤེས་དེ་ཆགས་སེམས་ཀྱིས་ལྷད་ཅན་དུ་བྱས་པར་འདོད་
པ་དེ་ཕྱི་རྒྱལ་བ་གཅིག་པོ་ལ་ཁ་གཡར་རྒྱུ་ཡིན་ནམ།་ཕོ་མོའི་བར་གྱི་འབྲེལ་
བ་དེ་ཆགས་སེམས་ཀྱིས་ལྷད་པར་འདོད་པ་དེ་ནི་ང་ཚོ་ལ་ལེགས་ཉེས་ཀྱི་བླང་དོར་
28

སྟོན་པའི་ཆོས་པ་རྣམས་ཀྱིས་ཆོས་འཆད་པའི་སྐབས་སུ་བུད་མེད་ནི་འཛེམ་ཟོན་
བྱེད་དགོས་པའི་གདུག་ཅན་ཞིག་རེད་ཅེས་སྒྲོ་འདོགས་འུད་བརྗོད་བྱེད་པའི་ངར་
ཤུགས་དང་གཅིག་མཚུངས་མ་རེད་དམ། དེ་གཉིས་ནི་དམིགས་པའི་རྣམ་པ་
འགལ་ཟླ་རུ་སོང་བའི་བསམ་བློའི་འཁྱེར་སོ་གཅིག་པའི་ཤེས་པ་གཅིག་གི་རྣམ་
གྲངས་ཐ་དད་པ་ཙམ་ཁོ་ན་མ་རེད་དམ། གལ་ཏེ་ཁྱོད་ཀྱིས་དེ་གཉིས་གང་རུང་
ལ་སྐྱོན་བརྗོད་བྱས་ན་གཞན་པ་དེ་ལ་དགོངས་ཡངས་གཏོང་ས་གཏན་ནས་མེད
པ་ཞིག་རེད། ཅེས་བརྗོད།
གྷོ་ར་ཡིས་དགོད་འཛུམ་ཞིག་བྱས་ཏེ། ཁྱོད་ཀྱི་གནད་དོན་གྱི་སྐོར་ལ་ངས་
གོ་ནོར་ཐེབས་ཡོད་པ་ང་རང་ཉིད་ཀྱིས་ཤེས་སོང་། ངས་དངངས་སྐྲག་བྱས་པ་
ལྟར་དུ་ཁྱོད་ཀྱི་གནས་སྟངས་དེ་རེ་བ་གཏན་ནས་མེད་པ་ཞིག་མ་རེད། དུས་ཡུན་
རིང་པོ་ཞིག་ལ་ཁྱོད་ཀྱི་ཀླད་པའི་ནང་དུ་རིག་པའི་གཞུང་ལུགས་ཀྱི་མཐོང་རྒྱ་ཐོབ་ཡོད་
པར་བརྟེན། ཁྱོད་ཀྱིས་ཕལ་ཆེར་བརྩེ་དུང་དེ་དངངས་སྐྲག་མེད་པ་ཞིག་ཏུ་སྒྲུབ་
ངེས། ཡིན་ནའང་དུས་ཚོད་འཕྱིས་མ་དྲགས་པའི་སྔོན་ལ་ཁྱོད་ཀྱིས་རང་ཉིད་འཇིགས་
པ་ལས་སྐྱོབ་པར་བྱེད་པ་ལ་གཟབ་གཟབ་བྱེད་རོགས། དེ་ནི་གཞན་ཕན་གྱི་བློ་དང་
ལྡན་པའི་ཁྱོད་ཀྱི་མཐུན་ཕྱོགས་ཀྱི་དགའ་ཉེ་རྣམས་ཀྱི་སྨོན་ལམ་དང་གསོལ་འདེབས་
ཀྱི་ཞུ་འབོད་རེད། ཅེས་བཤད།
བྷི་ནོ་ཡིས། ངའི་སྙིང་ཉེ་བའི་གྲོགས་པོ་ཁྱེད་རང་ཆེས་ཤིན་ཏུ་མགོ་འཐོམས་
པའི་གནས་སུ་གྱར་འདུག ཅེས་ནང་མོལ་གྱི་སྐྱོན་བརྗོད་བྱས་པ་དང་ཆབས་
ཅིག ངས་བརྩེ་དུང་དང་ལྷན་ཅིག་ཏུ་ངེས་པར་དུ་བྱ་བ་ག་རེ་བྱེད་དགོས་རེད་
དམ། ཁྱོད་ཀྱི་ལུས་སེམས་ལྷོད་ལ་འབབ་པའི་ཕྱིར་དུ་ངས་རང་སྐྱོན་ཏན་ཏན་
29-

ངོས་ལེན་བྱེད་རྒྱུ་ཡིན། ཕེ་རེ་ཤུ་བྷ་བྷུ་དང་ཁོང་གི་ནང་མི་རྣམས་ངས་རྣ་བས་
ཐོས་ཤིང་མིག་གིས་མཐོང་བ་ནས་བཟུང་ངས་གུས་ཞབས་ཆེན་པོའི་སྒོ་ནས་ཁོང་
ཚོའི་ཐུགས་སྤྲོ་བོ་ཡོང་བ་བྱེད་བཞིན་ཡོད། ཕལ་ཆེར་རྒྱུ་མཚན་དེ་ལ་བརྟེན་
ནས་ཁོང་ཚོའི་ཁྱིམ་གྱི་འཚོ་བ་ཇི་འདྲ་ཡིན་པའི་ཕྱོགས་ལ་ཡིད་སེམས་འཕྲོག་པའི་
ཤུགས་རྐྱེན་ཁ་ཤས་ཏན་ཏན་ང་ལ་བྱུང་ཡོད་པ་རེད། ཅེས་བཤད།
གྷོ་ར་ཡིས། ཡིད་སེམས་འཕྲོག་པའི་ཤུགས་རྐྱེན་ཨེ། གལ་ཏེ་ཁྱེད་
རང་དེ་ལྟར་བརྗོད་རྒྱུར་འདོད་པ་ཡོད་ན་དེ་འགྲིག་གི་རེད། ཡིན་ནའང་ཁྱོད
ཀྱིས་བརྗོད་པའི་ཡིད་སེམས་འཕྲོག་པའི་ཤུགས་རྐྱེན་ཞེས་པ་དེ་ལ་ཁྱོད་ཀྱིས་ངེས་
པར་དུ་དོགས་ཟོན་བྱེད་དགོས། གལ་ཏེ་ཁྱོད་སྲོག་ཆགས་རིག་པའི་ཞིབ་འཇུག་
ཡོངས་སུ་མཐར་མ་ཕྱིན་པར་ལུས་ནས་ཡོད་པ་ཞིག་གིས་སེམས་ཅན་དེ་ཚོའི་
གནོད་སྐྱོན་ཅི་ལྟར་ཤེས་ཐུབ་བམ། ཡིན་ནའང་གང་ཟག་དེ་ཚོ་སྲོག་ཆགས་
གཞན་ཟ་བར་འདོད་པའི་རིགས་སུ་གཏོགས་པ་དེ་འདྲ་ཞིག་རེད་ཅེས་ཏན་ཏན་
བརྗོད་ཐུབ་པ་དང༌། གལ་ཏེ་ཁྱོད་ཀྱི་སློབ་སྦྱོང་དང་ཤེས་ཡོན་གྱིས་ཁྱོད་དེ་ཚོ་
དང་ཧ་ཅང་ཐག་ཉེ་ས་ཞིག་ཏུ་འཁྲིད་པར་བྱེད་པ་དེ་ནི་ཁྱོད་རང་ཉིད་ཀྱི་མཇུག་
མའི་སྣེ་མོ་ཙམ་ཡང་རང་གིས་མཐོང་མི་ཐུབ་པའི་ཆེས་རྒྱང་རིང་གི་གནས་ཤིག་
ཏུ་རང་ཉིད་འཁྲིད་པར་བྱེད་པའི་འགོ་བརྩམས་པ་རེད། ཅེས་སྨྲས།
བྷི་ནོ་ཡིས། གྷོ་ར་ཁྱོད་ལ་ནོར་འཁྲུལ་ཧ་ཅང་ཆེན་པོ་ཞིག་འདུག ཕར་
བལྟས་ན་ཁྱོད་ཀྱིས་དཀོན་མཆོག་གི་སྟོབས་དང་ནུས་ཤུགས་ཡོངས་རྫོགས་དེ་ཁྱོད་
ཁོ་ན་ལ་གནང་བ་ལྟ་བུ་ཞིག་དང་། ཁྱོད་རང་ཉིད་ལས་གཞན་པའི་མི་ཚང་མ་ནུས་
མེད་ཀྱི་སྲོག་ཆགས་ཐ་ཤལ་བ་ཤ་སྟག་ཏུ་བརྩི་བཞིན་འདུག ཅེས་དགག་པ་བརྒྱབས།
30

གནས་ལུགས་གསལ་བཤད་ཀྱི་སྐད་ཆ་དེས་ཕལ་ཆེར་གྷོ་ར་ལ་བསམ་བློ་
གསར་པ་ཞིག་གི་སྟོབས་ཤུགས་སྐྱེ་རུ་བཅུག་པ་དང་ལྷན་དུ་ཁོས་སྐད་ཤུགས་ཆེན་
པོས། རེད། ཅེས་རྗོད་ཞོར་དུ་བྷི་ནི་ཡི་རྒྱབ་ལ་དགའ་ཚོར་ཆེན་པོའི་ངང་ནས
ཅུང་ཟད་གཞུས་ཏེ། དེ་དངོས་ནས་བདེན་པ་རང་རེད། དེ་ནི་ངའི་ནོར་འཁྲུལ་
ཚབས་ཆེན་ཞིག་རེད། ཅེས་བཤད།
བྷི་ནོ་ཡིས་ཤུགས་རིང་ཞིག་བཏང་བ་དང་ཆབས་ཅིག བརྩེ་དུང་ཞེས་
པའི་ཐོག་ལ་གྷོ་ར་ད་དུང་ཁྱོད་ལ་དེ་ལས་ཀྱང་ཆེས་ཤིན་ཏུ་ནོར་འཁྲུལ་ཚབས་ཆེ་
བ་ཞིག་འདུག དེ་ནི་སྤྱིར་བཏང་གི་སྒལ་ཚིགས་ནང་གི་རྩ་རྒྱུས་ཀྱིས་བཟོད་བསྲན་
བྱེད་ཐུབ་པའི་ཀླད་པའི་བརྡབ་འཁྲུག་གི་ནུས་ཤུགས་ཤིག་སྟེ་། ཁྱོད་ཀྱིས་ནམ་
ཡང་ཚོད་དཔག་བྱེད་མི་ཐུབ་པ་ཞིག་རེད། ཅེས་བཤད།
སྐབས་འདིར་གྷོ་ར་ཡི་ཕ་གཅིག་པའི་སྤྱན་མཆེད་མོ་ཧེམ་ཐོག་ཁང་དུ་ཡར་
ཡོང་ནས་སྙིང་གི་འཕར་སྒྲ་འབྱིན་བཞིན་དུ། གྷོ་ར། ཞེས་སྐད་ཤུགས་ཆེན་
པོས་སྐད་བཏང་།
གྷོ་ར་དེ་མ་ཐག་ཏུ་རྐུབ་བཀྱག་ལས་ཡར་ལངས་ཏེ་གུས་ཞབས་ལྡན་པའི
སྒོ་ནས། ལགས། ཞེས་མཱོ་ཧེམ་གྱི་སྐད་འབོད་ལ་ཨ་ལན་སྤྲད།
མོ་ཧེམ་གྱིས། ང་ད་ལྟ་རང་ཡོང་བ་ཡིན། དྲག་ཆར་རླུང་འཚུབ་ཀྱིས་
བདས་པའི་སྤྲིན་པའི་ཁྱུ་ཚོགས་ང་ཚོའི་ཐོག་ཁང་གི་སྟེང་དུ་གློ་བུར་དུ་འབར་གས་
བྱེད་བཞིན་པ་མིན་ནམ་བསམ་ནས་བལྟ་བར་ཡོང་བ་ཡིན། དེ་རིང་གི་ཚོར་
འདུ་ཤུགས་དྲགས་པའི་འདོད་བློ་དེ་ཅི་འདྲ་ཞིག་འདུག་གམ། ད་ལྟ་བར་དུ་ངས་
བསམ་ཚོད་བྱས་ན་ཁྱོད་ཀྱིས་ཕྱི་གླིང་དབྱིན་ཇི་པ་རྣམས་རྒྱ་གར་གྱི་རྒྱ་མཚོའི་ཚུར་
31 -

ཁ་ནས་ཕར་ཕྱེད་ཀ་ཙམ་ཞིག་ལ་དེད་པ་ལྟ་བུ་བྱེད་ཀྱིན་འདུག་ཀྱང་། ངས་བལྟས་
ན་ཕྱི་གླིང་དབྱིན་ཇི་པ་དེ་ཚོ་ལ་གྱོང་གུན་ཆེན་པོ་ཞིག་བྱས་ཡོད་པ་ལྟ་བུའི་གནས་
ཚུལ་གང་ཡང་མཐོང་གི་མི་འདུག ཡིན་ནའང་ཁྱོད་ཀྱི་ཕུ་བོའི་བཟའ་ཟླ་ལ་མགོ་
ནད་བྱུང་སྟེ་འོག་ཁང་དུ་མགོ་བོ་ཉལ་ཁྲིའི་དཀྱིལ་ལ་བཞག་ནས་བསྡད་འདུག་
པ་དང་། ཁྱོད་ཀྱི་སེང་གེ་ལྟ་བུའི་ངར་སྐད་དེ་ཚོ་མོ་བསུན་པོབཟོ་བྱེད་ཀྱི་རྒྱུ་རྐྱེན་
འབའ་ཞིག་རེད། ཅེས་བརྗོད་པ་དང་ཆབས་ཅིག་ཁོ་གཉིས་དང་ཁ་གྱེས་ནས་
མར་འོག་ཤོད་དུ་ཕྱིན།། །།

ལེའུ་གསུམ་པ།
༄༅། །གྷོ་ར་དང་བྷི་ནོ་གཉིས་ཀྱང་ཐོག་ཁང་ནས་མར་འགྲོ་རྒྱུའི་འགོ་
རྩོམ་པའི་ཚེ། གྷོ་ར་ཡི་ཨ་མ་དེར་འབྱོར་བ་དང་བྷི་ནོ་ཡིས་གུས་ཞབས་ཆེན་པོའི་
སྒོ་ནས་ཕྱག་འབུལ་ཞུས་ཏེ་མོའི་ཞབས་ཀྱི་རྡུལ་ལ་ལག་པས་གཏུགས།
སྐེ་བོ་སུ་ཞིག་གིས་ཨ་ནན་དྷ་མོ་ཡེས་མཐོང་ན་མོ་གྷོ་ར་ཡི་ཨ་མ་རེད་གཏན་
ནས་བསམ་མི་སྲིད་པ་ཞིག་རེད། མོ་ནི་གཟུགས་པོ་སྐམ་པོ་ཅན་ཞིག་ཡིན་ནའང་
གཟུགས་དབྱིབས་ལེགས་ཤིང་ཆེ་ཆུང་བོངས་ཚད་སོགས་ཧ་ཅང་རན་པ་ཞིག་
རེད། འོན་ཀྱང་མོའི་སྐྲ་ལོའི་ཉག་མ་ཁ་ཤས་སྔོ་སྐྱ་རུ་གྱུར་འདུག་པ་དེས་མོ་མཐོང་
མ་ཐག་ཏུ་ལོ་ན་བཞི་བཅུ་མན་ཆད་དུ་ཡོད་པའི་བུད་མེད་ཅིག་ཡིན་པའི་གོ་རྟོགས་
མི་སྟེར་ནའང་མོའི་བཞིན་གྱི་འགྱུར་བག་གི་འཁྱོག་མཚམས་རྣམས་ཤིན་ཏུ་འཇམ་
ཞིང་། མཐོང་སྣང་དུ་དེ་ནི་བཟོ་རྩལ་མཁས་པ་ཞིག་གིས་བློ་རྩེ་གཅིག་ཏུ་བསྒྲིམས་
པ་དང་ཆབས་ཅིག་ཡོ་བྱད་ཟུང་གིས་བཞེངས་བསྐྲན་བྱས་པ་ལྟ་བུ་ཞིག་དང་།
དབྱིབས་གཟུགས་ཅུང་ཟད་སྐམ་པའི་ལུས་ལ་ཁེངས་དྲེགས་འུད་བརྗོད་ཀྱི་རྣམ་
33-

པ་གཏན་ནས་མི་མངོན་པར་མ་ཟད། བྱད་བཞིན་གྱི་ངོས་སུ་ལྷད་མེད་གཙང་
ཞིང་དྭངས་ལ་མོས་གུས་ཤུགས་དྲག་པའི་རྣམ་དཔྱོད་ཀྱི་རྟགས་ཐེལ་མངོན་པར་
གསལ་བ་ཞིག་རེད། བཞིན་རས་ཀྱི་ཤ་མདངས་གྷོ་ར་ཡི་གདོང་གི་རྣམ་པ་དང་
མཚུངས་ཆོས་ཡེ་ནས་མེད་པའི་ནག་པོ་ཞིག་རེད། མོ་ངོ་ཤེས་མཁན་གྱི་མི་ཚང་
མའི་སེམས་ལ་ལྷང་ངེར་འཆར་ཞིང་ཧང་སངས་པའི་གནད་དོན་ཞིག་གི་སྐོར་
༡
ནི་འདི་ལྟ་སྟེ། མོས་རྒྱ་གར་གྱི་བུད་མེད་ཀྱི་གྱོན་གོས་སཱ་རས་ཤིག་དང་ལྷན་དུ་
གྱོན་པའི་བུད་མེད་ཀྱི་ནང་གྱོན་འོག་འཇུག་སྟེ་ནུ་མ་སྡོམ་བྱེད་ཀྱི་སྟོད་ཐུང་དེའི་
སྐོར་རེད། དེ་ནི་སྒྲུང་རྩོམ་འདིའི་ནང་གི་མི་རྣམས་ཀྱི་དུས་སྐབས་སུ་ཧང་སངས་
པའི་གནས་ཚུལ་ཞིག་ང་ཚོས་འདིར་བརྗོད་པ་ལས། དེང་སང་གི་བུད་མེད་ལོ་
ན་གཞོན་པ་རྣམས་ཀྱིས་བུད་མེད་ཀྱི་ནང་གྱོན་འོག་འཇུག་དེ་ཁོ་རང་ཚོའི་གྱོན་
ཆས་ཀྱི་ཆ་ཤས་ལྟ་བུ་ཞིག་ཏུ་འདེམས་སྒྲག་བྱེད་རྒྱུའི་འགོ་བཙུགས་ཟིན་ཡོད་པ་
ཞིག་རེད། སྲོལ་རྒྱུན་གྱི་རྗེས་སུ་འབྲངས་པའི་བུད་མེད་རྣམས་ཀྱིས་ནང་གྱོན་
འོག་འཇུག་གྱོན་པའི་བུད་མེད་རྣམས་ཀྱི་ནང་གྱོན་འོག་འཇུག་ལ་མིག་ཟུར་གྱིས་
བལྟས་ནས་དེ་ནི་ཡེ་ཤུ་ཆོས་ལུགས་པའི་བུད་མེད་རྣམས་ཀྱི་དམིགས་བསལ་བའི
ཁྱད་ཆོས་ལྟ་བུ་ཞིག་ཏུ་བརྩི་བཞིན་ཡོད་པ་དང་། ཨ་ནན་དྷ་མོ་ཡེས་ཀྱི་ཁྱོ་ག་
སྟེ། ཁི་རེས་ཤུ་ན་དྷ་ཡལ་བྷ་བྷུ་ཡིས་དམག་དོན་བཟའ་འབྲུ་མཁོ་སྤྲོད་ལས་ཁུངས་
ཀྱི་སྡེ་ཚན་གྱི་སྦྲག་ཁང་ཞིག་བདག་གཉེར་བྱས་ཡོད་པ་དང༌། ཨ་ནན་དྷ་མོ་
ཡེས་ཀྱིས་ཆུང་བྱིས་པའི་དུས་ནས་བཟུང་བྷང་ག་ལ་ནས་ཡུན་རིང་པོར་རང་ཉིད་
༡ སཱ་རས་ནི་རྒྱ་གར་གྱི་བུད་མེད་རྣམས་ཀྱིས་ལུས་སྟོད་དུ་དཀྲི་བྱེད་ཀྱི་གྱོན་ཆས་བྱེ་བྲག་པ་ཞིག་གི་མིང་སྟེ།
དབྱིབས་གྲྭ་གཟན་དང་འདྲ།
34

ཀྱི་དུས་ཚོད་མང་ཆེ་བ་ཁོ་དང་ལྷན་དུ་ལས་ཀ་བྱས་ནས་བསྡད་ཡོད་པ་ཞིག་རེད།
དེར་བརྟེན་མོས་རང་ཉིད་ཀྱི་ལུས་པོ་ཡོངས་སུ་རྫོགས་པ་དེ་གོས་ཀྱིས་ལེགས་པར་
གཡོགས་པ་དེ་ངོ་ཚ་དགོས་པའི་གནད་དོན་ཞིག་གམ་ཡང་ན་གད་མོ་སློང་བྱེད་
ཅིག་ཡིན་མིན་སོགས་ཀྱི་བསམ་བློའི་འཆར་སྒོ་གང་ཡང་མོ་ལ་མེད་པ་དང༌། མོས་
ལྷག་བསམ་ཟོལ་མེད་ཀྱི་ངང་ནས་ཁྱིམ་ཚང་གི་ནང་གི་ལས་ཀ་སྟེ་ཁང་པའི་མཐིལ་
ནས་བཟུང་ཕྱིད་བདར་བྱེད་རྒྱུ་དང༌། གྱོན་གོས་ལ་ཚེམ་བུ་རྒྱག་བྱེད་ཀྱི་དངོས་
པོ་རྣམས་ཁྲུས་བཤལ་དང་གྱོན་གོས་ལ་ལྷན་པ་རྒྱག་པ། དངུལ་གྱི་རྩིས་ཁྲབད ག
གཉེར་བྱེད་པ་སོགས་མོའི་ཁ་ཡོད་ལག་ཡོད་ཀྱི་ལས་ཀ་དེ་ཚོ་མོ་རང་ཉིད་ཀྱི་ཁྱིམ་
ཚང་གི་ནང་མི་རེ་རེ་ལ་ཇི་ལྟར་ཕན་ཐོགས་ཡོད་པ་དེ་ལྟར་དུ་ཁོང་ཚོའི་གྲོང་པ་
ཁྱིམ་མཚེས་རྣམས་ལ་ཡང་ཕན་ཐོགས་ཡོད་པའི་བུད་མེད་ལས་ཀ་མང་པོ་ཅན་
ཞིག་ཡིན་ནའང་། མོ་དེ་ལ་མ་ལྟོས་པར་བལྟས་ཚོད་དུབུད་མེད་བྲེལ་བ་ཚ་མདོག་
ཅན་ཞིག་གཏན་ནས་མ་རེད།
ཨ་ནན་དྷ་མོ་ཡེས་ཀྱིས་བྷི་ནོ་ཡིས་གུས་ཕྱག་ཕུལ་བ་ལ་ཐུགས་རྗེ་ཆེ་གསུངས་
རྗེས། གྷོ་ར་ཡི་སྐད་དེ་གཤམ་གྱི་འོག་ཁང་ནས་ང་ཚོས་གོ་རྗེས་ང་ཚོས་བྷི་ནོ་ཏུན
ཏན་དེར་ཡོང་ཡོད་པ་ཤེས་སོང༌། ཁང་པ་འདི་ཉི་མ་འདི་ཚོའི་རིང་ལ་ཧ་ཅང་ཁ་
ཁུ་སིམ་པོའི་ངང་དུ་གནས་པར་བརྟེན། ངའི་སེམས་ཀྱི་ནང་དུ་ཁྱོད་ལ་གནས་ཚུལ་
ཞིག་བྱུང་བ་མིན་ནམ་སྙམ་བྱུང་། བུ། ཁྱོད་དུས་ཡུན་རིང་པོ་ཞིག་ལ་གང་དུ་སོང་
བ་ཡིན་ནམ། ཁྱོད་ལ་ན་ཚ་འདྲ་བྱུང་བ་མ་རེད་དམ། ཞེས་དྲིས།
བྷི་ནོ་ཡིས་དེ་ལས་ལྡོག་སྟེ་ཐེ་ཚོམ་གྱི་ངང་ནས། མ་རེད། མ་རེད། ཨ་
མ། ང་ལ་ན་ཚ་གང་ཡང་བྱུང་མ་སོང་། ཡིན་ནའང་གནམ་གཤིས་འབབ་
35 -

ཞོད་ཆེན་པོ་ཁོ་ན་ལ་བསམ་གཞིག་བྱས་ནས་བསྡད་པ་ཡིན། ཞེས་ལན་བཏབ།
གྷོ་ར་ཡིས་སྐད་ཤུགས་ཆེན་པོས། དངོས་འབྲེལ་གནམ་གཤིས་རང་རེད།
ནམ་ཞིག་ཆར་དུས་ཀྱི་ནམ་ཟླ་དེ་ཡོལ་རྗེས་བྷི་ནོ་ཡིས་ཉི་མ་ལ་ཁ་གཡར་ནས་རང་
ཉིད་གཡོལ་ཐབས་བྱེད་རྒྱུ་རེད། གལ་ཏེ་ཁྱོད་ཀྱིས་ཁག་འདོགས་དེ་ཕྱིའི་འབྱུང་
བ་རྣམས་ཀྱི་ཐོག་ལ་བཀལ་ནའང་དེ་ཚོས་ཁྱོད་ལ་བདེན་དཔང་བྱེད་མི་ཐུབ། ཁྱོད་
ཀྱི་རྒྱུ་མཚན་དངོས་གནས་དེ་ཁྱོད་རང་ཉིད་ཀྱི་ནང་སེམས་ཀྱི་ཤེས་པ་ཁོན་ལ་ལྐོག་
ཏུ་མ་གྱུར་པ་ཞིག་རེད། ཅེས་བཤད།
བྷི་ནོ་ཡིས་གྷོ་ར་ལ། ཁྱོད་ཀྱིས་ཆོ་མེད་པའི་སྐད་ཆ་ག་རེ་བཤད་ཀྱིན་ཡོད།
ཅེས་ངོ་རྒོལ་བྱས་ཤིང་། ཨ་ནན་དྷ་མོ་ཡེས་ཀྱིས། བུ། དེ་བདེན་པ་རེད། ཅེས་
བྷི་ནོ་ཡི་སྐད་ཆ་ལ་མོས་མཐུན་བྱས་ཏེ། གྷོ་ར་ཁྱོད་ཀྱིས་སྐད་ཆ་དེ་འདྲ་མ་བཤད་
ན་ཡག་པོ་རེད། སེམས་ཀྱི་ཁམས་ལ་སེམས་རང་ཉིད་ཀྱི་མོས་པ་ཞིག་ཡོད་པ་དང་།
དེ་ནི་མཚམས་མཚམས་སུ་འདྲིས་ཤིང་འབྲོག་བདེ་བ་ཞིག་དང༌། མཚམས་མཚམས་
ལ་ཉོབ་ཅིང་ཡིད་ཐང་ཆད་པ་ཞིག་སྟེ་དེ་ནི་རྒྱུན་དུ་གནས་སྟངས་གཅིག་གི་ངོ་བོར་
འདུག་མི་ཐུབ་པ་ཞིག་རེད། དེར་བརྟེན་མི་རྣམས་ཀྱིས་དེའི་སྐོར་ལ་ཀླན་ཀ་བྱེད་
པ་དེ་ནི་ནོར་འཁྲུལ་ཞིག་རེད། བྷི་ནོ་ཤོག ངའི་ནང་ལ་ཤོག་དང་། ང་ལ་ཟ་མ་
ཁ་ཤས་ཟ་རྒྱུ་ཡོད། ངས་ཁྱེད་རང་དགའ་མོས་ཆེ་ཤོས་ཀྱི་མངར་ཟས་བྱི་རིལ་རྣམས་
སྔ་ས་ནས་ཁྱོད་ལ་གྲ་སྒྲིག་བྱས་ཡོད། ཅེས་སྨྲས།
གྷོ་ར་ཡིས་མགོ་བོ་ཤུགས་དྲག་ཏུ་གཡུགས་པ་དང་ཆབས་ཅིག མ་རེད།
མ་རེད། ཨ་མ་དེ་འདྲ་གཏན་ནས་མ་གནང་རོགས། སྐུ་མཁྱེན། ངས་བྷི་
ནོ་ཁྱེད་ཀྱི་ཁང་མིག་ནང་དུ་མངར་ཟས་ཟ་རུ་འགྲོ་འཇུག་གི་མིན། ཞེས་བཤད།
36

ཨ་ནན་དྷ་མོ་ཡེས་ཀྱིས་གྷོ་ར་ལ། ཁྱོད་ཀྱིས་གནས་ལུགས་མེད་པའི་སྐད་
ཆ་མ་བཤད་རོགས། ངས་ཁྱོད་ལ་དེ་འདྲ་བྱེད་རོགས་ཞེས་ནམ་ཡང་རེ་བ་
བརྒྱབས་མ་མྱོང་། ཁྱོད་ཀྱི་ཨ་ཕ་ལ་མཚོན་ནའང་ལམ་ལུགས་ལ་ཆེས་ཤིན་ཏུ་
ཆགས་ཞེན་ཆེ་ཞིང་། ཁོང་རང་ཉིད་ཀྱི་ལག་པས་མ་གཡོས་པའི་ཟ་མ་ཞིག་གཏན་
ནས་མི་ཟ་མཁན་ཞིག་ཏུ་གྱུར་འདུག ཡིན་ནའང་བྷི་ནོ་ངའི་བུ་ཡག་ཤོས་ཡིན་
ཁོ་ཁྱོད་ལྟ་བུའི་རང་གི་ཆོས་ལུགས་གྲུབ་མཐའ་ཁོ་ན་ལ་ཕྱོགས་ཞེན་བྱེད་མཁན་
ཞིག་མ་རེད། བྷི་ནི་ཁོ་རང་ཉིད་ཀྱི་སེམས་ལ་འགྲིག་པར་འདོད་པའི་བྱ་བ་གང
ལ་ཡང་ཁྱོད་ཀྱིས་བཙན་པོ་དབང་ཡོད་ཀྱིས་འགོག་ཐབས་བྱེད་གཏན་ནས་མི་
དགོས་པ་ཞིག་མ་རེད་དམ། ཞེས་སྨྲས།
གྷོ་ར་ཡིས། རེད། ཡིན་ནའང་དེ་ལ་ངས་སྔོན་འགོག་བྱེད་རྒྱུ་ཡིན།
ངས་དེའི་ཐོག་ལ་ངེས་པར་དུ་གཟབ་ནན་བྱེད་རྒྱུ་ཡིན། ཁྱོད་ཀྱིས་ཁྱིམ་ལ་ཡེ་
ཤུ་བའི་བུ་མོ་ལཀྵི་མེས་གཡོག་མོ་རུ་ཉར་ཕྱིན་ཆད། དེ་ནས་ཟ་མ་ཟ་རྒྱུ་དེ་ང་
ལ་མཚོན་ན་ཆེས་ཤིན་ཏུ་བྱེད་དཀའ་བ་ཞིག་རེད། ཅེས་བཤད།
ཨ་ནན་དྷ་མོ་ཡེས་ཀྱི་སེམས་ལ་སྡུག་བསྔལ་དཔག་ཏུ་མེད་པ་ཞིག་སྐྱེས
ཏེ་སྐད་ཤུགས་ཆེན་པོས། ཨོ། གྷོ་ར། གཅེས་ཕྲུག ཁྱོད་ཀྱི་ཁ་ནས་སྐད་ཆ་
དེ་འདྲ་ཞིག་བཤད་ཕོད་པ་འདུག་གམ། དུས་ཡུན་རིང་པོ་དེ་འདྲ་ཞིག་ལ་ཁྱོད་
ཀྱིས་མོའི་ལག་པ་ནས་ཐོན་པའི་ཟ་མ་ཟོས་ནས་བསྡད་པ་མ་རེད་དམ། ཙིའི་
ཕྱིར་ཞེ་ན་ཉེ་བའི་དུས་ཀྱི་ཆ་ལ་ཐུག་གི་བར་དུ་མོས་ཁྱོད་ལ་གཅེས་སྐྱོང་དང་འཚར་
ལོངས་བྱུང་བཅུག་པ་མ་རེད་དམ། ཁྱོད་ལ་དང་ག་འབྱེད་བྱེད་ཀྱི་སྐྱར་མ་གྲ་
སྒྲིག་མ་བྱས་ན་ཁྱོད་ཀྱིས་ཞིམ་མངར་གྱི་ཟ་མའི་བྲོ་བ་ཙམ་ཡང་མྱོང་མི་ཐུབ་པའི་
37-

སྐབས་སུ་མོས་ཁྱོད་ཉིད་གསོ་སྐྱོང་བྱས་པ་རེད། དེ་མིན་ཁྱོད་ལ་བྱིས་པའི་དུས་
སུ་ལྷ་འབྲུམ་ཕོག་སྐབས་མོས་ཁྱོད་ལ་ལྷག་བསམ་རྣམ་པར་དག་པའི་སྒོནས་བདག་
སྐྱོང་བྱས་ཏེ་ཁྱོད་ཀྱི་ཚེ་སྲོག་དེ་ཉེན་ཁ་ལས་ཇི་ལྟར་བསྐྱབས་པ་དེ་ངས་བརྗེད་ཐུབ་
པ་ཞིག་རེད་དམ། ཞེས་སྨྲས།
གྷོ་ར་ཡིས་ངང་ཐུང་གི་སྒོ་ནས། དེ་འདྲ་ཡིན་ན་མོ་རང་ལ་རྒས་ཕོགས་
སྤྲད་དེ་ལས་ཀ་ནས་ཕྱིར་དབྱུང་བྱས་ཏེ། ས་ཆ་ཆུང་ཆུང་ཞིག་ཉོས་ཏེ་སྡོད་ཁང
ཞིག་བཟོས་ན་འགྲིག་གི་རེད། འོན་ཀྱང་ཨ་མ་ཁྱོད་ཀྱིས་མོ་ང་ཚོའི་ཁང་པ་འདིའི་
ནང་ལ་གཏན་ནས་མ་ཉར་རོགས། ཞེས་བཤད།
ཨ་ནན་དྷ་མོ་ཡེས་ཀྱིས། གྷོ་ར། མོས་ཁྱོད་ལ་ལོ་དང་ཟླ་བ་བྱས་ནས་
གསོ་སྐྱོང་དང་བདག་གཉེར་བྱས་པའི་བུ་ལོན་ཐམས་ཅད་སྒོར་མོ་ཡིས་འཇལ་
ཐུབ་པ་ཞིག་རེད་དམ། མོ་ལ་དགོས་པ་དེ་ས་ཆ་དང་སྒོར་མོ་སོགས་གང་ཡང་
མ་རེད། མོ་ལ་མཁོ་བ་ནི་ཁྱོད་ལ་བལྟ་རྒྱུ་ཁོ་ན་རེད། དེ་མིན་མོ་འཆི་ངེས་ཅན་
རེད། ཅེས་བཤད།
གྷོ་ར་ཁོ་ཐག་ཆད་དེ། དེས་ན་ཁྱོད་རང་ལ་མོ་ནང་དུ་ཉར་འདོད་ཡོད་
ན་འགྲིག་གི་རེད། འོན་ཀྱང་བྷི་ནོ་ཡིས་གཏན་ནས་ཁྱོད་ཀྱི་ཁང་མིག་ནང་ནས་
ཟ་མ་ཟོས་ན་འགྲིག་གི་མ་རེད། གང་ལྟར་མཐར་གཏུགས་ན་གསུང་རབ་ཀྱི་
ཁྲིམས་ལུགས་ལ་ངེས་པར་དུ་ངོས་ལེན་བྱེད་དགོས་རེད། ཅེས་དང་། ཨ་མ་
ངས་ཁྱོད་ལ་ཚོད་དཔག་བྱས་པ་ཡིན་ན་རླབས་ཆེན་གྱི་པཎ་ཌི་ཏ་ཞིག་གི་བུ་མོ་
ཁྱོད་ལྟ་བུ་ཞིག་གིས་ལམ་ལུགས་དང་ཡུལ་སྲོལ་སོགས་ཀྱི་སྐོར་ལ་དོ་སྣང་མ་བྱས་
ན་ཡག་པོ་ཨེ་ཡིན་སྙམ་གྱིན་འདུག ཅེས་བཤད།
·38

ཨ་ནན་དྷ་མོ་ཡེས་གད་མོ་ཞིག་བགད་པ་དང་ཆབས་ཅིག ཨོ། གྷོ་ར།
ཁྱོད་འདི་འདྲའི་བུ་བྱབ་ཆུང་ཞིག་རེད་ཨང་ཞེས་དང༌། སྔོན་གྱི་དུས་སྐབས་ཤིག་
ལ་ཁྱོད་ཀྱི་ཨ་མ་སྟེང་ནི་ཡུལ་སྲོལ་དང་ལམ་ལུགས་ཀྱི་སྐོར་ལ་དོ་སྣང་ཤིན་ཏུ་ཆེ་ཞིང་
དེའི་ཕྱོགས་ལ་རྟོག་ཞིབ་ལྡན་པ་ཞིག་དང་། དེ་དག་གི་ཆེད་དུ་དཀའ་སྡུག་གི་མིག་
ཆུ་ཧ་ཅང་མང་པོ་ཞིག་ལ་བཟོད་སྒོམ་ཡང་བྱེད་མྱོང་མཁན་ཞིག་ཡིན། དེ་དུས་
ཁྱོད་གང་དུ་ཡོད་དམ། ངས་ང་རང་ཉིད་ཀྱི་ལག་པ་གཉིས་ཀྱིས་བཟོས་པའི་མཆོད་
པ་རྣམས་ང་རང་ཉིད་ཀྱི་ལྷ་ཆེན་དབང་ཕྱུག་གི་མཚན་མ་ལ་ཉིན་རེ་བཞིན་ཕྱག་མཆོད་
བྱེདཔའི་སྐབས་སུ་ཁྱོད་ཀྱི་ཨ་ཕ་ཡོང་ནས་ཁོང་ཁྲོ་དང་བཅས་ངའི་མཆོད་པ་རྣམས་
རྒྱང་རིང་དུ་གཡུག་བཞིན་ཡོད།ཉི་མ་དེ་ཚོའི་དུས་སྐབས་སུ་ང་རང་ལ་མཚོན་ནའང་
བྷ་རཱ་མོ་རྣམས་དང་དེ་མིན་གཞན་སུ་ཞིག་གིས་བཟོས་པའི་ཟ་མ་ཞིག་གལ་ཏེ་རང་
གིས་ཟོས་པ་ཡིན་ན་སེམས་ལ་མ་བདེ་བ་ཞིག་དང་ཚོར་བ་མ་སྐྱིད་པ་ཞིག་ཡོང་གི་
ཡོད། སྐབས་དེར་ང་ཚོ་ལ་ལྕགས་ལམ་ཧ་ཅང་ཆུང་ཆུང་ཞིག་མ་གཏོགས་མེད་
པར་བརྟེན། གླང་གོག་སྒ་རིལ་དང་། རྔ་མོང་འགྱོགས་བྱམས་སོགས་ཀྱི་འགྲུལ་
བཞུད་བྱེད་པའི་སྐབས་སུ་ཉི་མ་མང་པོའི་རིང་ལ་ངས་ཁ་ཟས་སྤངས་ཏེ་བཙན་ཚུགས་
བྱས་པ་ཡིན། སྐབས་དེར་ཁྱོད་ཀྱི་ཨ་ཕ་ལ་དབྱིན་ཇི་བའི་གཙོ་འཛིན་གྱི་ངོས་ལེན་
ཐོབ་པ་རེད། དེ་ནི་ཁོ་གང་དུ་འགྲིམ་འགྲུལ་བྱས་རུང་གོམས་སྲོལ་ལ་ཆགས་ཞེན་
མ་བྱས་པར་རང་ཉིད་ཀྱི་བཟའ་ཟླ་མཉམ་འཁྲིད་བྱས་པའི་གཤིས་ཀདང་ཀུན་སྤྱོད
སོགས་ཀྱི་རྒྱུ་མཚན་ལ་བརྟེན་ནས་བྱུང་བ་ཞིག་རེད། རྒྱུ་མཚན་དེ་དག་ལ་བརྟེན་
ནས་ཁོ་ལ་རྒྱལ་ཁ་ཐོབ་སྟེ་གོ་གནས་སྤར་བ་དང༌། དེ་མིན་ཁོ་ས་ཕྱོགས་གང་དུཡང་
གནས་སྤོར་བྱེད་མི་དགོས་པར་མུ་མཐུད་ནས་སྤྱི་ཁྱབ་ལས་ཁུངས་རང་དུ་གནས་
39-

སྡོད་བྱེད་རྒྱུ་བྱུང་བ་རེད། ཡིན་ནའང་ཁྱོད་ཀྱིས་རྒྱུ་མཚན་དེ་གང་གིས་ཀྱང་ངའི་
ཡུལ་སྲོལ་ལ་ཆགས་ཞེན་ཆེ་བའི་ཀུན་སྤྱོད་དེ་ཁོས་ལས་སླ་བོའི་གནད་འགག་ཅིག་
ཏུ་བྱས་ཏེ་དུམ་བུར་གཏོར་ཐུབ་ཡོད་པ་རེད་བསམ་གྱིན་འདུག་གམ། ད་ལྟ་ཁོས་
རང་ཉིད་ཀྱི་གསོག་འཇོག་གི་དངུལ་འབོར་ཆེན་པོ་དང་ལྷན་དུ་རྒས་ཡོལ་བྱས་ཡོད་
པ་དང་། ཁོ་ལ་གློ་བུར་དུ་འགྱུར་བ་ཕྱིན་ནས་སྲོལ་རྒྱུན་གྱི་ལམ་ལུགས་ལ་ཆགས་
ཞེན་ཆེ་ཞིང་སྡུག་རུས་དང་བཟོད་སྒོམ་མི་ཐུབ་པའི་མི་ཞིག་ཏུ་གྱུར་འདུག ཡིན་ནའང་
ང་ཁོའི་མགོ་རྟིང་སློག་པའི་ལས་རིམ་དེ་དག་གི་རྗེས་སུ་འབྲང་མི་ཐུབ། མི་རབས་
བདུན་གྱི་རིང་གི་ངའི་ཡབ་མེས་རྣམས་ཀྱི་སྲོལ་རྒྱུན་གྱི་ལམ་དང་ལུགས་སྲོལ་དེ་གཅིག་
གི་རྗེས་སུ་གཅིག་བྱས་ནས་རྩ་བ་དྲུང་ནས་ཕྱུང་ཟིན་ན། ཁྱོད་ཀྱི་སེམས་ལ་ད་ལྟ་
སྐད་ཆ་ཚིག་གཅིག་གིས་དེ་ཚོའིབསམ་བློའི་ས་བོན་སོགས་བསྐྱར་དུ་འདེབས་འཛུགས་
བྱེད་ཐུབ་རྒྱུ་རེད་བསམ་གྱིན་འདུག་གམ། ཞེས་སྨྲས།
གྷོ་ར་ཡིས། རེད། བདེན་པ་རེད། ཅེས་དང༌། ཁྱོད་ཀྱི་མེས་པོ་
རྣམས་ཀྱི་སྐོར་དེ་ལོགས་སུ་འཇོག་རོགས། དེ་ཚོས་བཀག་འགོག་གང་ཡང་
བྱེད་ཀྱིན་མི་འདུག ཡིན་ནའང་ཁྱོད་ཀྱིས་གནད་དོན་ཁ་ཤས་ང་ཚོ་ལ་བསྟུན་
ཏེ་ངེས་པར་དུ་ཁས་ལེན་བྱེད་དགོས་པ་ཞིག་རེད། གལ་ཏེ་ཁྱོད་ཀྱིས་དམ་པའི
གསུང་རབ་ཀྱི་གཞུང་ལ་གུས་བཀུར་མ་བྱས་པ་ཡིན་ནའང་བྱམས་བརྩེའི་ཐོབ་
ཐང་ལ་ངེས་པར་དུ་བརྩི་འཇོག་བྱེད་དགོས་པ་ཞིག་རེད། ཅེས་བཤད།
ཨ་ནན་དྷ་མོ་ཡེས་སེམས་སྐྱོ་ཞིང་ཡིད་ཐང་ཆད་པའི་སྒོ་ནས། ཁྱོད་ཀྱིས་
བྱམས་བརྩེའི་ཐོབ་ཐང་སོགས་ནན་ཏན་ཆེན་པོའི་སྒོནས་འགྲེལ་བཤད་རྒྱག་དགོས་
འདུག་གམ། ཞེས་དང་། ངས་བྱམས་བརྩེ་དང་བརྩེ་དུང་གི་ཐོབ་ཐང་སོགས་ཀྱི
40

སྐོར་ཞིབ་ཅིང་ཕྲ་བ་ཤེས་ཀྱིན་མེད་པ་རེད་དམ། ངས་གོམ་པ་རེ་རེ་སྤོས་པ་དེ་ངའི་
ཁྱོ་ག་དང་བུ་གཉིས་ཀྱི་ཁ་གཏད་དུ་སོང་བའི་ཚེན། ང་ལ་བདེ་སྐྱིད་ཅིག་ཅི་ལྟར་
འབྱུང་ཐུབ་པ་འདུག་གམ། ཡིན་ནའང་ངས་ཁྱེད་རང་ཐོག་མར་ངའི་ལག་ངར་
གཉིས་ཀྱི་བར་ལ་ལེན་པའི་སྐབས་སུ་ངས་ལམ་དང་ལུགས་སྲོལ་ལ་ག་ལེར་ཕེབས་
ཞེས་བརྗོད་ཡོད་པ་དེ་ཁྱོད་ཀྱིས་ཤེས་ཀྱིན་འདུག་གམ། ནམ་ཞིག་སྐྱེ་བོ་ཞིག་གིས་
བྱིས་པ་དམར་འབྱར་ཞིག་རང་གི་བྲང་ཁོག་ཏུ་སྦྱར་བའི་ཚེ་ན། མི་སུ་ཞིག་ཀྱང་
འཛམ་གླིང་འདིའི་ནང་དུ་སྐྱེ་བའི་ཚེ་རིགས་རུས་ཆོ་འབྲང་དང་ལྷན་དུ་སྐྱེས་ཡོད་པ་
རེད་བསམ་པའི་ཚོར་བ་གང་ཡང་སྐྱེ་མི་སྲིད་པ་ཞིག་རེད། ཉི་མ་དེ་ནས་བཟུང་
ངའི་སེམས་ཀྱི་ནང་དུ་བསམ་བློའི་གོ་རྟོགས་གསར་པ་ཞིག་ཐོབ་པ་རེད། གལ་ཏེ་
ཉི་མ་དེར་ངས་རིགས་དམནཔ་དང་ཡེ་ཤུབ་གང་རུང་ཞིག་ལ་མཐོང་ཆུང་དང་སྣང་
མེད་བྱས་པ་ཡིན་ན་དེ་རྗེས་དཀོན་མཆོག་གིས་ཁྱོད་ངའི་ལག་པ་ནས་བཙན་གྱིས་
ཕྲོགས་སྟེང་ལས་རྒྱང་རིང་ས་ཞིག་ཏུ་འཇོག་ངེས་པ་ཞིག་རེད། ངས་གསོལ་བ་
སྨོན་ལམ་བཏབ་སྟེ་ཁྱོད་ངའི་ཁྱིམ་གྱི་སྒྲོན་མེ་ལྟ་བུའི་ཚུལ་དུ་ངའི་ལག་ངར་གཉིས་ཀྱི་
བར་ཁོན་ནས་འཚར་ལོངས་བྱུང་ཞིང༌། ངས་འཛམ་གླིང་འདིའི་ནང་གི་མི་སུ་ཞིག
གི་ལག་པ་ནས་བྱུང་བའི་ཆུ་སོགས་གང་ཡིན་ནའང་འཐུང་རྒྱུའི་ཁས་ལེན་དམ་བཅའ་
བྱས་པ་ཡིན། ཞེས་སྨྲས།
ཨ་ནན་དྷ་མོ་ཡེས་ཀྱི་སྐད་ཆ་འདི་ཚོ་ཐོག་མར་བཤད་པའི་སྐབས་སུ་བྷི་
ནོ་ཡི་སེམས་ཀྱི་ཁ་སྤྲོད་དུ་བག་མི་བདེ་ཞིང་ངེས་གསལ་མེད་པའི་གནད་དོན་ཐེ་
ཚོམ་ཅན་ཞིག་བྱུང་བ་དང་། ཁོས་མགྱོགས་མྱུར་ཏུ་ཨ་ནན་དྷ་མོ་ཡེས་ཀྱི་ཕྱོགས་
ནས་གྷོ་ར་ཡི་གདོང་ལ་མིག་ཟུར་ཞིག་བལྟས། ཡིན་ནའང་དེ་མ་ཐག་ཏུ་ཁོས་
41

རང་ཉིད་ཀྱི་རྣམ་རྟོག་གི་ཁྲོད་ཀྱི་ཐེ་ཚོམ་གྱི་གྲིབ་གཟུགས་ཐམས་ཅད་ཡོངས་སུ་
གཙང་སེལ་བྱས།
གྷོ་ར་ཡང་ཕར་བལྟས་ན་མགོ་འཐོམས་པར་གྱུར་འདུག་པ་དང་ཁོས་ངག་
ནས། ཨ་མ། ང་ཁྱོད་ཀྱི་གནས་ལུགས་དང་རྒྱུ་མཚན་གྱི་རྗེས་སུ་འབྲང་གི་
མིན། བྱིས་པ་རྣམས་ལ་དམ་པའི་ཆོས་ཀྱི་གསུང་རབ་རྣམས་ལ་དང་ལེན་དང་
བརྩི་བཀུར་བྱེད་པའི་མི་ཚང་རྣམས་ཀྱི་ཁྱིམ་དུ་འཚོ་བ་རོལ་རྒྱུ་དང་འཚར་ལོངས་
བྱེད་རྒྱུ་དེ་དཀའ་ངལ་གང་ཡང་མེད་པ་ཞིག་རེད། སུ་ཞིག་གིས་ཁྱོད་ཀྱི་མགོ་
བོའི་ནང་དུ་ལྟ་ཚུལ་འདི་བཅུག་པ་ཡིན་ན་དེ་ནི་དཀོན་མཆོག་གིས་ཁྱོད་ཀྱི་གནད་
དོན་གྱི་ཐོག་ལ་དམིགས་བསལ་གྱི་གནང་བ་ཞིག་བྱིན་པ་མ་རེད་དམ། ཞེས་
དྲི་བ་ཞིག་བཏང་།
ཨ་ནན་དྷ་མོ་ཡེས་ཀྱིས། ང་ལ་ཁྱོད་གནང་མཁན་གྱི་གང་ཟག་དེས་ཀྱང་
བསམ་ཚུལ་དེ་དང་ལྷན་དུ་སེམས་སྐུལ་ཐེབས་བཅུག་སོང་། ངས་ག་རེ་བྱེད་ཐུབ་
རྒྱུ་རེད་དམ། གནད་དོན་འདིའི་དཀའ་གནད་གསེད་དཀྲོལ་བྱེད་པའི་ལག་པ་
ང་ལ་མ་བྱུང་བ་རེད། ཨོ། ངའི་གཅེས་ཕྲུག ཁྱོད་ཀྱི་བླུན་རྨོངས་ཀྱི་གཤིས་ཀ་ལ་
ང་ངུ་དགོས་སམ་ཡང་ན་དགོད་དགོས་པ་གང་ཡང་ཤེས་ཀྱིན་མི་འདུག ཡིན་ནའང་
དེ་ལ་བློ་འཚབ་སྐྱེ་དགོས་དོན་མི་འདུག དེ་ག་རེ་བྱུང་ནའང་འགྲིག་གི་རེད། གང་
ལྟར་བྷིན་ཡིས་ངའི་ཁང་མིག་ནང་ནས་ཟ་མ་ཟ་ཆོག གི་མ་རེད་ཅེས་པ་དེ་ཁྱོད་ཀྱི་མཐའ་
མའི་ཐག་གཅོད་དེ་རེད་དམ། ཞེས་དྲིས།
གྷོ་ར་གད་མོ་ཞིག་བགད་ནས། གལ་ཏེ་ཁོ་ལ་ཁྱོད་ཀྱི་ནང་ནས་ཟ་མ་ཟ་རྒྱུའི་
གོ་སྐབས་ཤིག་རག་པ་ཡིན་ན་ཁོ་མདའ་རྩེ་འཁྱུགས་པ་བཞིན་དུ་ཤར་སྐྱོད་བྱེད་ངེས་
42

པར་མ་ཟད། ཁོ་ལ་མངར་ཟས་ཀྱི་ཟ་མ་དེ་ཚོ་ཟ་སེམས་ཀྱི་དང་ག་ཡང་ཡོད་པ་
རེད། ཡིན་ནའང་ཨ་མ། ངས་ཁོ་ལ་ཁྱོད་ཀྱི་ཁང་མིག་ནང་ནས་མངར་ཟས་ཀྱི་
ཟ་མ་ཟ་འཇུག་གི་མིན། ཁོ་བྷ་རཱ་མོ་ཡི་བུ་རེད། ཁོས་ཀྱང་མངར་ཟས་ཁ་ཤས་
ཤིག་གི་ཆེད་དུ་ཁོ་རང་ཉིད་ཀྱི་འགན་འཁྲིའི་ལས་འགན་རྣམས་སེམས་ནས་བརྗེད་
པར་བྱེད་རྒྱུ་མ་རེད། ཁོསརང་ཉིད་ཀྱི་གཟི་བརྗིད་ལྡན་པའི་ལྷན་སྐྱེས་ཀྱི་ཐོབ་ཐང
དེ་ཚོ་ཆ་འཇོག་འོས་པ་ཞིག་ཡོང་བའི་སྔོན་ལ་རང་གིས་རང་ཉིད་ལ་འདུལ་སྦྱོང་ཤུགས་
དྲག་པའིབཀོད་འདོམས་དང་ཚོད་འཛིན་བྱེད་དགོས་པ་ཞིག་སྟེ། རང་ཉིད་ཀྱི་ཕྱོགས་
ཀྱི་ཁེ་ཕན་མང་པོ་ཞིག་བློས་གཏོང་ཐུབ་པ་བྱེད་དགོས་པ་ཞིག་རེད། ཡིན་ནའང་
ཨ་མ། ཁྱོད་ང་ལ་ཁོང་ཁྲོ་མ་ཟ། ངས་ཁྱོད་ཀྱི་བརྩེ་བའི་ཞབས་ཀྱི་རྡུལ་ལ་གུས་པ་
དང་འབྲེལ་བརྩི་འཇོག་བྱེད་ཀྱིན་ཡོད། ཅེས་བཤད།
ཨ་ནན་དྷ་མོ་ཡེས་ཀྱིས་སྐད་ཤུགས་ཆེན་པོའི་སྒོ་ནས། དེ་འདྲའི་བསམ་
ཚུལ་ཞིག་ལ་ཨང་། ཞེས་དང་། ང་ག་རེ་བྱས་ནས་ཁྱོད་ལ་ཁོང་ཁྲོ་ཟ་དགོས་རེད།
འོན་ཀྱང་ཁྱོད་ཀྱིས་རང་གི་ལས་ཀ་ག་རེ་བྱེད་དགོས་པ་དེ་ཤེས་ཀྱིན་མི་འདུག ངས་
ཁྱོད་ལ་དེའི་སྐོར་ཅུང་ཟད་བརྗོད་ཆོག དེ་ནི་ངས་ཁྱོད་ཉིད་འཚར་ལོངས་བྱུང་བཅུག་
སྟེ་གསོ་སྐྱོང་བྱས་པ་དེ་ངའི་སེམས་ཀྱི་བློ་འཚབ་དང་གནོང་འགྱོད་ཅིག་རེད། གང་
ལྟར་ག་རེ་ཡིན་ན་མིན་ན་ཁྱོད་ཀྱིས་ཆོས་ལུགས་ཞེས་འབོད་བཞིན་ཡོད་པའི་སྐད་
ཆ་དེ་ལ་ངས་གཏན་ནས་ངོས་ལེན་བྱེད་མི་ཐུབ་པ་ཞིག་རེད། གཞན་ཁྱོད་ཀྱིས་
ངའི་ཁང་མིག་ནང་ནས་ཟ་མ་མ་ཟོས་པ་ཡིན་ནའང་དེ་ལ་གནད་འགག་གང་ཡང་
མི་འདུག ཁྱོད་ཞོགས་པ་དང་དགོང་མོ་ཀུན་ཏུ་ང་དང་ལྷན་དུ་ཡོད་ན་དེས་ང་ལ་
འགྲིག་གི་འདུག ཅེས་དང་། བརྩེ་བའི་བྷི་ནོ་ཁྱོད་ཀྱིས་སེམས་པ་ཧ་ཅང་སྐྱོ་བའི་
43-

རྣམ་པ་མ་བསྟན། ཁྱོད་ཉིད་ཆེས་ཚོར་བ་སྐྱེན་པོ་ཅན་ཞིག་རེད། ཁྱོད་ཀྱི་སེམས་
ལ་ང་ལ་ཕོག་ཐུག་བྱུང་སོང་སྙམ་ནའང་ང་ལ་དོན་ངོ་མར་ཕོག་ཐུག་གི་གནད་དོན་
གང་ཡང་བྱུང་མེད། བུ། ཁྱོད་ཀྱིས་སེམས་ཁྲལ་མ་བྱེད། ཉི་མ་ཁ་ཤས་ཀྱི་རྗེས་
ལ་ངས་རྒྱུན་ལྡན་གྱི་བྷ་རཱ་མོ་ཞིག་ལ་ཁྱོད་ཀྱི་ཆེད་དུ་ཟ་མ་གྲ་སྒྲིག་བྱེད་བཅུགས་ནས་
ངས་ཁྱོད་ལ་མགྲོན་འབོད་བྱ་ཆོག འོན་ཀྱང་ང་རང་ཉིད་ལ་མཚོན་ན་ངས་ལཀྵི་
མེས་ཀྱི་ལག་པ་ནས་བསམ་བཞིན་ཆུ་ལེན་བཞིན་དུ་ཡོད་པ་དེས་ཁྱོད་ལ་གོ་རྒྱུ་མང་
པོ་བཏང་ཡོད། ཅེས་བརྗོད་པ་དང་མཉམ་དུ་མར་འོག་ཤོད་དུ་ཕྱིན།
བྷི་ནོ་དུས་ཡུན་ཅུང་ཟད་ཅིག་ལ་ཁུ་སིམ་མེར་ཡར་ལངས་ནས་བསྡད་པ་
དང་དེ་རྗེས་གྷོ་རོ་ཡི་ཕྱོགས་སུ་ཁ་ཚུར་འཁོར་ནས་སྐད་དམའ་མོའི་སྒོ་ནས། གྷོ་
ར་ཁྱོད་ཀྱི་བྱ་སྤྱོད་དེ་ཅུང་ཟད་ཐལ་དྲགས་མ་སོང་ངམ། ཞེས་དྲིས།
གྷོ་ར་ཡིས། སུ་ཞིག་ཐལ་དྲགས་སོང་། ཞེས་བརྗོད།
བྷི་ནོ་ཡིས། ཁྱོད་ཐལ་དྲགས་སོང། ཞེས་སྨྲས། གྷོ་ར་ཡིས་ནན་བཤད་
ཀྱི་སྒོ་ནས། ང་སྐྲ་ཉག་མ་གཅིག་གི་ཁ་ཞེང་ཙམ་ཡང་ཐལ་དྲགས་མེད། ང་
ནི་ང་ཚོ་ཚང་མ་རང་རང་གི་བཀག་སྡོམ་གྱི་ས་མཚམས་སོགས་ལ་གནས་ན་འདོད་
པ་དང་ལན་ཞིག་ཁྱོད་ཀྱིས་ཡུལ་སྲོལ་གོམས་གཤིས་སོགས་ཀྱི་གཞི་འཛིན་ས་ཁབ་
ཀྱི་རྩེ་མོ་ཙམ་ཞིག་གི་ཕམ་ཁ་འཁུར་བ་ཡིན་ན་དེ་ལ་མཇུག་འབྲས་ཅི་ཞིག་འབྱུང་
སུ་ཞིག་གིས་ཀྱང་ཤེས་མི་ཐུབ་པ་ཞིག་རེད། ཅེས་བཤད།
བྷི་ནོ་ཡིས། ཡིན་ནའང་མོ་ཁྱོད་ཀྱི་ཨ་མ་རེད་ཅེས། ངོ་རྒོལ་བྱས།
གྷོ་ར་ཡིས། ངས་ཨ་མ་ཞེས་པ་དེ་ཅི་འདྲ་ཞིག་ཡིན་མིན་ཤེས་ཀྱིན་ཡོད།
ངའི་ཨ་མ་ཡོན་ཏན་ཅི་འདྲའིབད ག་ཉིད་ཅན་ཞིག་ཡིན་མིན་དེ་ཁྱོད་ཀྱིས་ང་ལ་ངེས་
44

པར་དུ་དྲན་གསོ་གཏོང་དགོས་པ་ཞིག་མ་རེད། གལ་ཏེ་ངས་ཉི་མ་ཞིག་ལ་ཡུལ་
སྲོལ་གོམས་གཤིས་སོགས་ལ་བརྩི་འཇོག་མི་བྱེད་པའི་ཉི་མ་ཞིག་གི་འགོ་བཙུགས་
པ་ཡིན་ན་དེ་རྗེས་ཕལ་ཆེར་ངས་ང་རང་གི་ཨ་མ་ལ་ཡང་གུས་བཀུར་བྱེད་རྒྱུ་དེ་
མཚམས་འཇོག་བྱེད་སྲིད་པ་ཞིག་རེད། བྷི་ནོ་ཁྱོད་ཀྱིས་ཉོན་དང༌། ང་ལ་སྐད་
ཆ་ཚིག་གཅིག་ཁྱོད་ལ་བཤད་རྒྱུ་ཡོད། སེམས་ཀྱི་ཁང་བཟང་གི་རྣམ་པར་ཤེས་
པ་དེ་དངོས་པོ་རིན་ཐང་ལྡན་པ་ཞིག་རེད། འོན་ཀྱང་དེ་དངོས་པོ་ཡོད་ཚད་ཀྱི་ནང་
གི་ཡག་ཤོས་དེ་རེད་དམ་ཞེ་ན་མ་རེད། ཅེས་བཤད།
དུས་ཡུན་ཅུང་ཟད་ཅིག་ལ་བར་མཚམས་བཞག་ནས་བསྡད་ཅིང་དེ་རྗེས་
བྷི་ནོ་ཡིས་གྷོ་ར་ལ། གྷོ་ར་ཁྱོད་ཀྱིས་ཉོན་དང་། དེ་རིང་ཁྱོད་ཀྱི་ཨ་མའི་སྐད་
ཆ་དེ་ཚོ་ངས་གོ་བ་དང་ཆབས་ཅིག་གང་ལྟར་ངའི་སེམས་ལ་སྤྱིར་བཏང་མ་ཡིན་
པའི་ཡིད་སེམས་དཀྲུག་པའི་མྱོང་ཚོར་ཞིག་སྐྱེས་པ་དང་། ངའི་མཐོང་སྣང་ལ་
ཁྱོད་ཀྱི་ཨ་མའི་སེམས་ཀྱི་ནང་དུ་མོས་ང་ཚོ་ལ་གསལ་བཤད་བྱེད་མི་ཐུབ་པའི་
གནད་དོན་ཁ་ཤས་ཤིག་ཡོད་པ་དང༌། དེས་མོའི་སེམས་ལ་རྨས་སྐྱོན་བྱས་འདུག་
པ་ལྟ་བུ་ཞིག་ཚོར་སོང༌། ཞེས་སྨྲས།
གྷོ་ར་ཡིས་ངང་ཐུང་བྱས་ཏེ། ཨོ། བྷི་ནོ་ཞེས་དང་། ཁྱོད་ཀྱིས་རང་
ཉིད་ཀྱི་འཁྲུལ་སྣང་གི་རྣམ་རྟོག་ལ་དེ་འདྲའི་སྟངས་འཛིན་དམ་པོ་མ་བྱེད་རོགས།
དེ་ལ་དགེ་མཚན་ཅི་ཡང་མེད་པ་དང་དེས་ཁྱོད་རང་ཉིད་ཀྱི་དུས་ཚོད་འཕྲོ་བརླག་
ཏུ་བཏང་བ་ཁོ་ན་རེད། ཅེས་སྨྲས།
བྷི་ནོ་ཡིས་གྷོ་ར་ལ། ཁྱོད་ཀྱིས་རང་ཉིད་ཀྱི་མཐའ་འཁོར་ན་ཅི་ཞིག་འགྲོ་
བཞིན་ཡོད་མེད་ལ་གཏན་ནས་གཟབ་གཟབ་བྱས་མི་འདུག དེར་བརྟེན་ཁྱོད་
45 -

ཀྱིས་ཁྱོད་རང་ཉིད་ཀྱིས་མཐོང་མ་ཐུབ་པའི་དངོས་པོ་གང་ཡིན་པ་དེ་སྣང་ངོར་
འཆར་བའི་གཟུགས་བརྙན་ལྟ་བུ་ཞིག་ལས་ངོས་ལེན་བྱེད་ཀྱིན་མེད་པ་རེད། འོན་
ཀྱང་ངས་ཁྱོད་ལ་ཁ་ཚོན་བཅད་ནས་བཤད་རྒྱུ་ཞིག་ལ་ཁྱོད་ཀྱི་ཨ་མའི་སེམས་
སུ་གསང་བའི་གནད་དོན་ཁ་ཤས་ཤིག་ཡོད་པ་ངས་ཐེངས་མང་པོར་དོ་སྣང་བྱུང་
ཞིང་། གནད་དོན་དེས་ཁྱོད་ཀྱི་ཨ་མ་དེ་སེམས་པ་སྐྱོ་བ་ཞིག་ངེས་པར་དུ་བྱས་
འདུག གྷོ་ར་ཁྱོད་ཀྱིས་ངེས་པར་དུ་མོའི་སྐད་ཆ་ལ་རྣ་བ་གཏད་དེ་སྔར་ལས
དོ་སྣང་ཆེ་བ་ཞིག་བྱེད་དགོས་འདུག། ཅེས་བཤད།
གྷོ་ར་ཡིས། ངའི་རྣ་བའི་དབང་པོས་གང་ལ་བཀོད་འདོམས་བྱས་པ་དེའི་
སྐོར་ལ་ངས་དོ་སྣང་ཏན་ཏན་དུ་བྱས་ཡོད། ངས་དེ་ལས་གཏིང་ཟབ་པ་ཞིག་
གི་ནང་ལ་དོ་སྣང་བྱེད་རྒྱུའི་འབད་བརྩོན་མ་བྱས་པ་དེ་ནི་ང་རང་ཉིད་ཀྱིས་རང་
ཉིད་ལ་མགོ་སྐོར་གཏོང་རྒྱུ་དེ་ལ་སྐྲག་སྣང་ཡོད་པའི་རྒྱུ་མཚན་གྱིས་ཡིན། ཞེས་
ལན་བཏབ།། །།

ལེའུ་བཞི་པ།
ཀྱི་
༄༅། །སྤྱི་མཚན་དུ་གྱུར་པའི་བསམ་བློའི་འཆར་སྒོ་མཐའ་དག་སྤྱིའི་
ལྡོག་ཆ་ནས་བལྟས་ན་བསམ་ཚོད་དུ་གང་ལེགས་ཡོད་ནའང་ནམ་ཞིག་དེ་མི་རྣམས་
ཀྱི་ཐོག་ཏུ་སྤྱད་ཚེ། དེ་དག་གི་ངེས་གཏན་གྱི་ནུས་ཤུགས་དེ་ཚད་གཞི་གང་གི་
ཐོག་ལ་ཡང་འགག་འགྲོ་བ་དེ་མཚུངས་སུ་བྷི་ནོ་ཡི་གནད་དོན་ཐོག་ལ་ཡང་དེ་ལྟར་
གྱུར་བ་དང༌། རྒྱུ་མཚན་ནི་ཁོ་གཙོ་ཆེར་རང་ཉིད་ཀྱི་བསམ་བློས་གང་དུ་ལམ་
འཁྲིད་བྱས་ན་དེ་རུ་འགྲོ་མཁན་ཞིག་རེད། དེར་བརྟེན་ཁོས་རང་ཉིད་ཀྱི་བགྲོ་
གླེང་གི་ལྟ་གྲུབ་ཐོག་ཏུ་སྐད་ཤུགས་ཆེན་པོ་ཇི་ཙམ་བརྒྱབས་པ་ཡིན་ནའང་ནམ
ཞིག་གནད་དོན་དེ་མི་རྣམས་ཀྱི་ཐོག་ཏུ་སྤྱོད་སྐབས་འགྲོ་བ་མི་རྣམས་ཀྱིས་ཆ་འཇོག་
གང་ལ་བྱས་པ་དེ་ལ་རྒྱལ་ཁ་འཐོབ་པར་ངེས་པ་དང་། གྷོ་ར་དང་བྷི་ནོ་ཡི་བར་
ལ་མཛའ་བརྩེའི་འབྲེལ་བ་ཟབ་མོ་ཡོད་པའི་ཆ་ནས་གྷོ་ར་ཡིས་ཁོ་རང་ཚོའི་ཆེད་
དུ་བཤད་པའི་ལྟ་གྲུབ་དེ། བྷི་ནོ་ཡིས་ཁས་ལེན་དང་མི་ལེན་དེ་ཆེས་ཤིན་ཏུ་བརྗོད་
དཀའ་བ་ཞིག་སྟེ། དེ་ནི་ཁོ་ལ་མཚོན་ན་ཁོ་རང་ཚོའི་བར་གྱི་ཆེས་ཐུན་མོང་མ་
47

ཡིན་པའི་གྲོགས་པོའི་འབྲེལ་ལམ་ལའང་འབྲེལ་བ་ཡོད་པ་ཞིག་རེད།
ཆར་ཞོད་ཆེ་བའི་མཚན་མོ་དེར། བྷི་ནོ་གྷོ་ར་ཡི་ནང་ནས་འདབ་རྫབ་
ཀྱིས་གང་བའི་སྲང་ལམ་རྣམས་བརྒྱུད་ནས་ཕྱིར་རང་ཁྱིམ་དུ་རྐང་པ་བརྒྱབས་
ནས་ག་ལེར་འོག་པའི་རིང་ལ་ཁོའི་སེམས་ཀྱི་ནང་དུ་གཞི་རྩའི་ལྟ་གྲུབ་ཅིག་དང་
ཁོ་རང་ཉིད་སྒེར་གྱི་ཚོར་འདུ་ཞིག་གི་བར་གྱི་འཐབ་རྩོད་རྒྱུན་བསྲིངས་ནས་ཕྱིན།
གྷོ་ར་ཡིས་ད་ལྟའི་སྤྱི་ཚོགས་དེ་མངོན་ལྐོག་གི་འཐབ་འཛིང་སྣ་ཚོགས་ལས་
སྐྱོབ་པར་བྱེདཔ་ལ། མི་རྣམས་ཀྱིས་དུས་རྒྱུན་དུ་བཟའབཏུང་གི་འཚོབ་དང་རིགས་
རུས་མཐོ་དམན་སོགས་ཀྱི་དབྱེ་འབྱེད་ལ་འབྲེལ་བའི་གནད་དོན་ཚང་མའི་ཐོག་ལ་
སྤྱང་གྲུང་ལྡན་པའི་དོགས་ཟོན་ངེས་པར་དུ་བྱེད་དགོས་པའི་བསམ་ཚུལ་བཏོན་པ
བྷི་ནོ་ཡིས་དཀའ་ཁག་གང་ཡང་མེད་པའི་སྒོནས་གནད་དོན་དེ་ལ་མོས་མཐུན་
བྱས་ཡོད་པར་མ་ཟད། ཁོས་ད་དུང་གནད་དོན་དེར་ངོས་ལེན་མི་བྱེད་མཁན་གྱི་
མི་རྣམས་ལ་ཁོང་ཁྲོ་ཆེན་པོས་རྩོད་པ་ཤུགས་ཆེན་པོ་བརྒྱབས་ཡོད་པར་མ་ཟད། ཁོ་
རང་ཉིད་ཀྱི་ངག་ནས་ཀྱང་ནམ་ཞིག་དགྲ་བོས་བཙན་རྫོང་ཞིག་ཏུ་ཕྱོགས་གང་ས་
ནས་རྒོལ་རུབ་བྱས་པ་ཡིན་ན། བློ་རྒྱ་ཆེ་བའི་རང་དབང་གི་བསམ་བློ་དེས་ཁོ་རང་
ཉིད་ཀྱི་ཚེ་སྲོག་དང་འགྲོ་ལམ་སྲང་འགག སྒོ་སྒེའུ་ཁུང་། མཐའ་ན་བཙན་རྫོང་
ནང་དུ་འཐེན་པའི་སེར་ག་ཕྲ་མོ་ཞིག་ཚུན་ཆད་ལ་ངེས་པར་དུ་དོགས་ཟོན་བྱེད་དགོས་
པ་མཚོན་གྱིན་ཡོད་པ་རེད། ཅེས་བཤད།
ཡིན་ནའང་། གྷོ་ར་ཡིས་བྷི་ནོ་ལ་ཁོའི་ཨ་མའི་ཁང་མིག་ནང་ནས་ཟ་མ་
ལེན་རྒྱུའི་ཐོག་ལ་དགག་ཆ་བྱས་པ་དེ་ནི། བྱུས་ཉེས་ཀྱི་གྱོང་གུན་ཅིག་དང་དེས་
ཁོ་ལ་ཕོག་ཐུག་ཧ་ཅང་ཆེན་པོ་བཟོས་ཡོད་པ་ཞིག་རེད།
48

བྷི་ནོ་ལ་ཨ་ཕ་མེད་པ་དང་དེ་བཞིན་དུ་ཁོའི་ཨ་མ་ཡང་ཁོ་ལོ་ན་ཆུང་བའི་
སྐབས་ཤིག་ཏུ་མེད་པར་གྱུར། ཁོའི་ཨ་ཁུ་ཞིག་ཕ་ཡུལ་དུ་ཡོད་ནའང་བྷི་ནོ་
ཡིས་ཆུང་བྱིས་པའི་དུས་ནས་བཟུང་གྲོང་ཁྱེར་ཀ་ལི་ཀ་ཏྭ་ནས་ཁེར་གདུང་གི་སློབ་
མའི་འཚོ་བ་བསྐྱལ་ནས་བསྡད་ཡོད་པ་ཞིག་རེད།
ཁོ་རང་ཉིད་ཀྱི་གྲོགས་པོ་གྷོ་ར་ཡིས་བྷིནོ་དང་ཁོང་གི་ཨ་མ་གཉིས་ངོ་སྤྲོད་བྱས་
པའི་ཉི་མ་དེ་ནས་བཟུང་བྷི་ནོ་ཡིས་ཨ་ནན་དྷ་མོ་ཡེས་ལ། ཨ་མ། ཞེས་འབོད་པ་
དང་། ཁོ་ཡང་ནས་ཡང་དུ་ཨ་ནན་དྷ་མོ་ཡེས་ཀྱི་ནང་དུ་སོང་ཞིང་མོས་ཁོ་དགའ་
མོས་ཆེ་ཤོས་ཀྱི་མངར་ཟས་བྱི་རིལ་སོགས་གྲ་སྒྲིག་བྱེད་པའི་བར་ལ་ཁོས་མོ་ལ་ཀུ་
རེ་དང་སྙད་མང་པོ་བརྐོ་ངེས་པ་ཞིག་རེད། དེ་བཞིན་དུ་ཨ་ནན་དྷ་མོས་ཡེས་ཀྱིས་
ཁོ་གཉིས་ལ་བཟའ་བཏུང་གི་སྣ་ལེན་བྱེད་པའི་སྐབས་སུ་ཁོས་ཐེངས་མང་པོ་རུ་གྷོར་
ལ་ཕྲག་དོག་གི་རྔུབག་བྱས་ཤིང་མོས་ཕྱོགས་རིས་བྱེད་བཞིན་ཡོད་པའི་ནག་ཉེས་
དང་ཡ་ལ་ཡང་ཡང་འཛུགས་མྱོང་ཡོད་པ་དང། གལ་ཏེ་བྷི་ནོ་མོ་ལ་ཐུག་འཕྲད་
དུ་ཉི་མ་གཉིས་སམ་གསུམ་རེའི་ནང་དུ་འགྲོ་རྒྱུར་ངང་རིང་བྱས་པ་ཡིན་ན་མོས་བྷི་
ནོ་ལ་ཞིམ་མངར་བཟའ་བཏུང་གི་ཆོ་ག་སྣ་ཚོགས་བཤམས་ནས་ཁོ་མཐོང་འདོད་
ཀྱི་རེ་བ་ཆེན་པོ་བྱས་ཡོད་པ་ལ་ཇི་འདྲའི་སེམས་འཚབ་སྐྱེ་བཞིན་ཡོད་པ་དང་། དེ་
བཞིན་དུ་ངལ་བ་ཁྱད་དུ་བསད་ནས་བྷི་ནོ་དང་གྷོ་ར་སོགས་ཀྱི་ཚོགས་འདུ་མ་གྲོལ་
བར་དུ་ཇི་ལྟར་སྡོད་སྒུག་བྱས་པ་སོགས་ཀྱི་གནས་ཚུལ་བྷི་ནོ་ཡིས་ཤིན་ཏུ་གསལ་པོ་
ཤེས་བཞིན་ཡོད་པ་དང་། དེ་རིང་སྒྲིག་འཛུགས་ཀྱི་ཚོགས་པ་དེའི་མིང་ལ་བརྟེན་
ནས་བྷི་ནོ་ལ་མོ་མཉམ་དུ་བཟའ་བཏུང་གི་སྦྱོར་བ་ལ་ལྷན་ཅིག་ཏུ་ལོངས་སུ་སྤྱོད་རྒྱུར་
བཀག་སྡོམ་བྱས་ཡོད་པའི་གནད་དོན་དེ་ལ་མོས་བཟོད་བསྲན་བྱེད་ཐུབ་པ་དང་།
49

དེ་བཞིན་དུ་ཁོ་རང་ཉིད་ཀྱིས་རང་ཉིད་ལ་བཟོད་སྒོམ་བྱེད་ཐུབ་པ་ཞིག་རེད་དམ།
མོས་ཁོ་ལ་འཛུམ་མདངས་ཤིག་ཕྱུང་བ་དང་ཆབས་ཅིག དེ་རིང་གི་
མཚམས་འདི་ནས་བཟུང་ངས་ཁྱོད་ལ་ཐུག་འཕྲད་ནམ་བྱས་པ་ཡིན་ན་ངས་ཁྱོད་
ཀྱི་བཟའ་བཏུང་ལ་ལག་པ་མི་འཆང་ནའང་། བྷ་རཱ་མོ་ཡི་ཟས་སྦྱོར་གཡོ་མཁན
ལེགས་པོ་ཞིག་ལ་ཁྱོད་ཀྱི་ཁ་ཟས་རྣམས་གྲ་སྒྲིག་བྱེད་འཇུག་གི་ཡིན། ཞེས་བརྗོད་
ཡོད་ནའང་དེས་མོ་ལ་ཇི་འདྲའི་ཕོག་ཐུག་ཅིག་བཟོས་མེད་དམ་སྙམ་པའི་བསམ་
བློ་ཡིད་ལ་འཁོར་བཞིན་དུ་ཁོ་རང་ཉིད་ཀྱི་གནས་ཚང་དུ་འབྱོར།
ཁོའི་ཁང་མིག་སྟོང་པ་དེ་ནག་ཁུང་དང་ཟང་ངི་ཟེང་ངིའི་དཔེ་དེབ་རྣམས་
ཀྱིས་ཡོངས་སུ་གང་ནས་ཡོད་པར་མ་ཟད། ཤོག་བུ་མང་པོ་ཕྱོགས་གང་སར་
བཀྲམས་ནས་ཡོད་པ་ཞིག་རེད། བྷི་ནོ་ཡིས་འབར་ཞུན་རྐང་གཅིག་གིས་
རང་གི་གཡོག་པོའི་མཛུབ་རྗེས་གསལ་བའི་བཞུ་མར་དེ་བསྒྲོན། མདུན་ཅོག་
གི་རས་ཁེབས་དཀར་པོ་ཞིག་གིས་ཁོའི་ཡི་གེ་འབྲི་སའི་ཅོག་ཙེའི་སྟེང་གཡོགས་
ནས་ཡོད་པ་ལ་ཐོག་ཏུ་སྣུམ་ཞག་དང་སྣག་ཚའི་ནག་ནོག་གི་དྲི་མ་འགོས་པའི་
ཆ་མང་པོ་ཡོད་པར་བརྟེན། ཁང་མིག་དེའི་ནང་ནས་ཁོ་ལ་མིད་པ་བརྣངས་
པའི་ཚོར་འདུ་གཡོས། འགྲོ་བ་མི་རྣམས་ལ་དགོས་པའི་མཛའ་མཐུན་གྱི
གྲོགས་པོ་དང་བརྩེ་དུང་གཉིས་ཀྱིས་ཁོའི་སེམས་རྒྱུད་ཀྱི་ཚོར་བ་ལ་ཉམས་རྒུད་
ཀྱི་རྨས་སྐྱོན་ཧ་ཅང་ཆེན་པོ་ཞིག་བཏང་བ་དང་། ཛ་དྲག་གི་ཉེན་ཁ་ལས་སྐྱོབ་
པར་བྱེད་དགོས་པའི་ཕ་ཡུལ་གྱི་ལུང་པའི་ལས་འགན་ཐམས་ཅད་དང་ཁོ་རང་
ཉིད་ཀྱིས་རྩ་འཛུགས་བྱས་པའི་སྒྲིག་འཛུགས་ཚོགས་པ་སྲུང་སྐྱོབ་བྱེད་རྒྱུ་སོགས་
འདི་ཡིན་འདི་མིན་ཞིག་དང་ཐམས་ཅད་ནོར་འཁྲུལ་གྱི་བྱ་བ་ལྟ་བུ་ཞིག་ཏུ
50

གྱུར། དེ་དག་ལས་ཆེས་རྒྱང་རིང་ན་གནས་པའི་དངོས་ཡོད་ཀྱི་བདེན་པ་
དེ་རྒྱུས་མེད་ཀྱི་བྱ་དེ་ཡིན་པར་སྣང་ཞིང་། དེ་ནི་འོད་ཟེར་རབ་ཏུ་འཕྲོ་ཞིང་
མཛེས་ཤིང་ལྟ་ན་སྡུག་པའི་སྤྱི་ཟླ་བདུན་པའི་ཞོཌ་པ་ཞིག་ལ་ཁོའི་ལྕགས་ཁྲའི་
དྲ་བའི་སྒོ་ནང་དུ་རྒྱུས་མེད་ཀྱི་བྱ་ཞིག་འཕུར་ཞིང་དེ་རྗེས་ཡང་བསྐྱར་རྒྱང་
རིང་དུ་འཕུར་བ་དེའི་སྐོར་རེད། ཡིན་ནའང་བྷི་ནོ་ཡིས་རང་གི་འཆར་ཡན་
གྱི་རྟོག་པ་རྣམས་རྒྱུས་མེད་ཀྱི་བྱ་དེའི་ཕྱོཌ་སུ་མི་འཁོར་བར་བྱེད་རྒྱུའི་སེམས་
ཐག་གཙང་བཅད་བྱས་ཏེ། རང་གི་སེམས་པ་ལྷིང་འཇཌ་ཡོང་ཐབས་སུ་
ཁོ་རང་གྷོ་ར་ཡིས་ཕྱིར་འབུད་བྱེད་སའི་ཨ་ནན་དྷ་མོ་ཡེས་ཀྱི་ཁང་མིག་དེ་ཡིད་
ལ་བྱེད་རྒྱུའི་ཐོག་ལ་འབད་བརྩོན་བྱས།
དེ་ནི་ཁང་མིག་མཐིལ་གྱི་ཨར་འདམ་གྱི་ངོས་རྣམས་གཟབ་ནན་གྱིས་ཕྱིས་
བརྡར་བཏང་སྟེ་གཙང་མར་ཉར་ཡོད་པ་དང་། དེར་ཡོད་པའི་ཉལ་ཁྲི་མཉེན་པོ
དེ་ཕྱོགས་གཅིག་ལ་གཡོག་ཁེབས་དཀར་པོ་ཞིག་གིས་གཡོགས་ནས་ཡོད་པ་དེ་ནི
ངང་པ་དཀར་པོ་ཞིག་གི་གཤོག་པ་ཡ་གཅིག་དང་འདྲ་ཞིང༌། ཉལ་ཁྲི་དེའི་ཉེ་འགྲམ་
གྱི་རྐུབ་བཀྱག་ཅིག་གི་སྟེང་དུ་བཞུ་མར་ཞིག་ཨ་ནན་དྷ་མོ་ཡེས་ཀྱི་ལས་ཀའི་ཕྱོགས་
སུགུག་འཁྱོག་བྱས་ནས་ཡོད་པ་ལ་ཨ་ནན་དྷ་མོ་ཡེས་ཀྱིས་ཏན་ཏན་དེའི་ཕར་ཕྱོགས་
ནས་ཁ་དོག་མི་འདྲ་བ་སྣ་ཚོགས་ལས་གྲུབ་པའི་སྐུད་པ་རྣམས་ཀྱིས་མལ་ཆས་ཤིག་
ལ་ལྷན་པ་རྒྱག་བཞིན་ཡོད་པ་དང༌། ལོ་ན་གཞོན་པའི་གཡོག་མོ་ལཊྛི་མེས་མོའི་
རྐང་པ་གཉིས་ཀྱི་འགྲམ་དུ་ཡར་ལངས་ནས་ཁྱད་མཚར་བའི་མོའི་བྷང་ག་ལའི་ཡུལ་
སྐད་ཐོག་ནས་ཁ་བརྡ་བྱེད་བཞིན་ཡོད་པ་དེ་རེད། ཨ་ནན་དྷ་མོ་ཡེས་ཀྱི་སེམས་
པ་དེ་སུན་སྣང་དང་རྙོག་འཛིང་སོགས་ཅི་ཞིག་ལ་འཕྲད་ན། མོས་ཉལ་ཆས་དེ་ལག་
51

ཏུ་བཟུང་ནས་དེ་ལ་ལྷན་དྲུབ་རྒྱག་པར་བྱེད་ངེས་པ་ཞིག་རེད། བྷི་ནོ་ཡིས་རང་གི་
སེམས་ཀྱི་འཆར་སྒོརྣམས་བརྟན་པོ་བྱས་ནས་མོས་བློརྩེགཅིག་ཏུབསྒྲིམས་ནས་འཚེམ་
དྲུབ་རྒྱག་བཞིན་པའི་སྐབས་ཀྱི་ཞི་འཇམ་གྱི་བཞིན་རས་ཀྱི་རྣམ་པ་ལ་གཏད་ནས་
ཁོ་རང་ཉིད་ཀྱིས་རང་ཉིད་ལ། མོའི་བཞིན་རས་ཀྱི་བྱམས་བརྩེའི་འོད་སྣང་གིས་
ངའི་སེམས་པ་དེ་བར་ཆད་ལས་ཡོངས་སུ་སྲུང་སྐྱོབ་བྱེད་པར་ཤོག མོའི་བྱམས་
བརྩེའི་འོད་སྣང་དེ་ངའི་མེས་པོའི་རྒྱལ་ཁབ་ཀྱི་གཟུགས་བརྙན་ལྟ་བུ་ཞིག་ཏུ་འགྱུར་
བ་དང་ང་རང་ཉིད་རང་གི་འགན་འཁྲིའི་ལས་འགན་གྱི་ཐབས་ལམ་ནང་དུ་སྲ་བརྟན་
དུ་གནས་པ་བྱེད་པར་ཤོག ཅེས་གསོལ་བ་སྨོན་ལམ་བཏབ་པ་དང་ཆབས་ཅིག་
ཁོའི་སེམས་ཀྱི་ནང་ནས་མོ་ལ། ཨ་མ། ཞེས་བོས་ཏེ། དམ་པའི་གསུང་རབ་
ཀྱིས་ང་ལ་ཁྱོད་ཀྱི་ལག་པ་ནས་ཐོན་པའི་བཟའ་བཏུང་དེ་བདུད་རྩི་ལྟ་བུ་ཞིག་མིན་པའི་
ར་སྤྲོད་བདེན་དཔང་བྱེད་ཀྱིན་མི་འདུག ཅེས་འཁང་བརྗོད་བྱས།
ལྷིང་འཇགས་སུ་གནས་པའི་ཁང་མིག་ནང་གི་རྒྱུན་སྙོམ་པའི་ཆུ་ཚོད་ཀྱི
ཐག་སྒྲ་དེ་རྣ་བས་ཐོས་ཐུབ་པ་ཞིག་རེད། བྷི་ནོ་ཡི་སེམས་རྒྱུད་ལ་གནས་ཁང་
དེར་སྡོད་དུ་མི་བཟོད་པའི་ཚོར་བ་ཞིག་སྐྱེས་ཤིང་བཞུ་མར་གྱི་ཐག་ཉེ་སའི་རྩིག་
གྱང་ངོས་སུ་རྩངས་པ་ཁ་རལ་ཞིག་གིས་འབུ་སྲིན་རྣམས་འཛིན་བཟུང་བྱེད་བཞིན་
ཡོད་པ་དང་། བྷི་ནོ་ཡིས་དེ་ལ་འཁྱུག་ཙམ་ཞིག་གི་རིང་དུ་བལྟས་ནས་དེ་རྗེས་
ཡར་ལངས་ཏེ། ཆར་གདུགས་ལག་ཏུ་བཟུང་ནས་ཕྱི་ལ་ཐོན།
ཁོ་ས་ཆ་གང་ཞིག་ཏུ་འགྲོ་རྒྱུའི་ཕྱོགས་ལ་སེམས་ཐག་བཅད་མེད་ནའང་།
ཁོའི་ཐོག་མའི་དམིགས་ཡུལ་དེ་ཨ་ནན་དྷ་མོ་ཡེས་ཀྱི་ནང་ལ་བསྐྱར་དུ་འགྲོ་རྩིས་
ལྟ་བུ་ཞིག་ཏུ་གྱུར། འོན་ཀྱང་ཁོས་གློ་བུར་དུ་ཉིན་མོ་དེ་ནི་རེས་གཟའ་ཉི་མ་ཡིན
52

པ་སེམས་ལ་འཁོར་ནས་ཁེ་ཤོབ་བྷ་བྷུ་ཡིས་བྷ་རཱ་མོ་ཡི་ཆོས་ཚོགས་ཀྱི་མཆོད་འབུལ་
འདུ་འཛོམས་ཀྱི་སར་གསུང་ཆོས་འཆད་སྤེལ་བྱེད་བཞིན་ཡོད་པ་དེར་ཉན་དུ་
འགྲོ་རྒྱུའི་སེམས་ཐག་བཅད། ཁོས་ཆུ་ཚོད་དེའི་གཡས་གཡོན་ལ་གསུང་ཆོས་
གྲོལ་ནས་ཡོད་པ་ཤེས་ནའང་དེས་ཁོ་གནས་དེར་འགྲོ་རྒྱུའི་སེམས་ཐག་བཅད་
ཡོད་པ་ལ་འགྱུར་བ་གང་ཡང་མ་ཐེབས།
དེ་ལྟར་ཁོ་ས་ཆ་དེར་འབྱོར་སྐབས་མཆོད་འབུལ་འདུ་འཛོམས་ཀྱི་ཚོགས་
འདུ་གྲོལ་ནས་མི་རྣམས་སོ་སོར་གྱེས་ཏེ་འགྲོ་བཞིན་ཡོད་པ་དང་། ཁོས་སྲང་ལམ་
གྱི་ཟུར་ཞིག་ནས་ཆར་གདུགས་གནམ་ལ་བཀྱགས་ནས་ཡོད་པའི་སྐབས་དེར། ཕེ་
རེ་ཤུབྷ་བྷུ ཡི་གདོང་གི་རྣམ་འགྱུར་ལ་ཞི་འཇམ་བག་ཕེབས་ཀྱི་དགེ་སེམས་ཤིག་མངོན་
བཞིན་དུ་ཁོང་གི་ཁྱིམ་ཚང་གི་ནང་མི་བཞི་ལྔ་ཞིག་དང་ལྷན་དུ་ཕྱིར་འཐོན་བཞིན་ཡོད་
པ་མཐོང་། ཡིན་ནའང་བྷི་ནོ་ཡི་མིག་གཉིས་ཀ་དེ་དེ་དག་གི་ཁྲོད་ཀྱི་བུ་མོ་གཞོན་
ནུ་མ་ལང་ཚོ་དར་ལ་བབ་པ་ཞིག་གི་བཞིན་རས་ཁོ་ན་ལ་ཕྱོགས་ཤིང་། འཁྱུག་ཙམ་
ཞིག་ལ་སྲང་ལམ་མཐའ་ཡི་གློག་སྒྲོན་གྱི་གློག་འོད་བཀྱེ་བ་དང་ཆབས་ཅིག་ཁོང་ཚོ་
སྲང་ལམ་དེ་བརྒྱུད་ནས་ཕར་ཕྱོགས་སུ་ཕྱིན། དེ་རྗེས་རྒྱ་ལམ་ཐོག་ཏུ་སྐྱེལ་འདྲེན
ཤིང་རྟ་འཁོར་ལོ་ཞིག་གི་ཁྲོག་སྒྲ་འབྱིན་བཞིན་ཐོན་པ་དང་། ཤིང་རྟ་དེ་གནས་དེ་
ནས་རིམ་བཞིན་མི་སྣང་བར་གྱུར་པ་དེ་ནི་མུན་ནག་གི་ཆུ་གཏེར་ཤིན་ཏུ་རྒྱ་ཁྱོན་ཆེ་
བ་ཞིག་གི་ནང་གི་ཆུ་ཡི་ལྦུ་བ་ལྟ་བུ་ཞིག་རེད།
བྷིན་ཉི་མ་དེའིདགོང་མོ་གྷར་ཡི་ནང་ལ་བསྐྱོད་མ་ཐུབ་པར་ཕྱིར་རང་གི་གནས་
ཚང་དུ་ལོག་སྟེ། བསམ་གཞིག་སྣ་ཚོགས་ཀྱི་ཁྲོད་དུ་དུས་འདའ་བར་བྱས། ཕྱི་
ཉིན་ཁོས་ཀྱག་ཀྱོག་གི་ལམ་སྣ་མང་པོ་ཞིག་བརྒྱུད་པའི་མཐར། སྤྲིན་ནག་རབ་ཏུ་
53-

འཐིབ་པའི་མུན་ནག་གི་མཚན་མོ་འགོ་བཙུགས་ཟིན་པའི་དགོང་དྲོར་གྷོ་ར་ཡི་ཁྱིམ་
དུ་འབྱོར་བར་བྱས།
གྷོ་ར་ཡིས་བཞུ་མར་ལ་མེ་བསྒྲོན་ནས་དེ་མར་ལ་བཞག་སྟེ་ཡི་གེ་འབྲི་བར་
རྩོམ་པའི་ཚེ་བྷི་ནོ་ནང་དུ་སླེབས་ཤིང་། གྷོ་ར་ཡིས་རང་གི་ཤོག་ལྷེ་རྣམས་ཀྱི་ཕྱོགས་
ནས་ཡར་བྷི་ནོ་ལ་གཅིག་བལྟས་ཏེ། ཡཱ། བྷི་ནོ། དེ་རིང་རླུང་གང་གི་ཕྱོགས་
ནས་གཡུག་བཞིན་འདུག་གམ། ཞེས་དྲི་བ་ཞིག་བཏང་།
བྷི་ནོ་ཡིས་དྲི་བ་དེ་ལ་དོ་སྣང་གང་ཡང་མ་བྱས་པར་གྷོ་ར་ལ། ང་ལ་དྲི་བ་
ཞིག་ཁྱོད་ལ་གཏོང་རྒྱུ་ཡོད། ཁྱོད་ཀྱིས་དེ་བཤད་རོགས། རྒྱ་གར་དེ་དོན་ངོ་བོའི་
ཆ་ནས་ཁྱོད་ཀྱི་སེམས་ནང་དུ་ཡོད་པ་ལྟ་བུ་ཞིག་དང་དེ་ཁྱོད་ལ་ཆེས་ཤིན་ཏུ་ལྐོག་ཏུ་
མ་གྱུར་བའི་ཕྱི་གསལ་ནང་གསལ་ཞིག་རེད་དམ།་ཁྱོད་ཀྱི་རྟོག་འཆར་ཁྲོད་དུ་
རྒྱ་གར་དེ་ཉིན་དང་མཚན་མེད་པར་ཡོད་ནའང་ཁྱོད་ཀྱིས་རང་གི་ཨ་མ་སྟེམ་ཡུམ་
རྒྱ་གར་ལ་ཚུལ་ཇི་འདྲའི་སྒོ་ནས་གདེང་འཇོག་བྱེད་ཀྱིན་ཡོད་དམ། ཞེས་དྲིས།
གྷོ་ར་ཡིས་ཡི་གེ་འབྲི་མཚམས་བཞག་ནས་སྤྲོ་སེམས་འཁོལ་བའི་ངང་ནས་
བྷི་ནོ་ཡི་གདོང་ལ་འཁྱུག་ཙམ་ཞིག་གི་རིང་ལ་བལྟས་ཤིང༌། དེ་རྗེས་མྱུ་གུ་དེ་མར་
བཞག་ནས་རྐུབ་བཀྱག་ནང་ནས་ཕྱིར་ཤིག་ཅིག་བརྒྱབས་ཏེ་ངག་ནས། གྲུ་གཟིངས་
ཤིག་གི་དེད་དཔོན་ཞིག་ལ་མཚོན་ན། རང་ཉིད་རྒྱ་མཚོའི་སྟེང་ལ་ཡོད་པའི་སྐབས་
སུ་ཡང་གྲུ་ཁ་དེ་རྒྱ་མཚོའི་ཁ་སྤྲོད་དུ་ཡོད་པ་སེམས་ཀྱི་ནང་དུ་བཟུང་ཡོད་པ་ཞིག་སྟེ།
རང་ཉིད་ཀྱིས་ལས་ཀ་བྱེད་པའི་སྐབས་དང་ལས་མེད་སོས་དལ་དུ་སྡོད་པའི་སྐབས་
གཉིས་ཀ་ལ་གྲུ་ཁ་དེ་རང་ཉིད་ཀྱི་སེམས་ཀྱི་ནང་དུ་ངེས་ཡོད་པ་བཞིན་དུ་རྒྱ་གར་དེ་
དུས་དང་རྣམ་པ་ཀུན་ཏུ་ངའི་སེམས་ཀྱི་ནང་དུ་གནས་ཡོད་པ་ཞིག་རེད། ཅེས་བཤད།
54

བྷི་ནོ་ཡིས་གྷོ་ར་ཡི་སྐད་ཆའི་གོ་དོན་འཚོལ་ཞིབ་ཀྱི་ཚུལ་དུ། དེ་ལྟ་བུའི་
རྒྱ་གར་དེ་ས་ཕྱོགས་གང་ཞིག་ཏུ་ཡོད་དམ། ཞེས་དྲིས།
གྷོ་ར་ཡིས་སྐད་ཤུགས་ཆེན་པོ་ཞིག་དང་མཉམ་དུ་རང་གི་སྙིང་ཁར་ལག་
པ་བཞག་སྟེ། ཉིན་མཚན་ཀུན་ཏུ་འཁོར་སྐྱོད་བྱེད་བཞིན་པའི་ངའི་ཕྱོགས་
སྟོན་འཁོར་ལོའི་རྩེ་མོ་འདིས་གང་དུ་ཁ་ཕྱོགས་བསྟན་པའི་གནས་དེར་རྒྱ་གར་
ཡོད་པ་ལས། ཁྱོད་ཀྱི་མཱར་ཤ་མན་གྱི་རྒྱ་གར་ལོ་རྒྱུས་ནང་དུ་མེད། ཅེས་སྨྲས།
བྷི་ནོ་ཡིས། མུ་མཐུད་དུ་ཁྱོད་ཀྱི་ཕྱོགས་སྟོན་འཁོར་ལོ་སྟེ། ཚེ་སྲོག
གིས་ལམ་ཕྱོགས་སྟོན་ཡུལ་དེ་ལ་དམིགས་བསལ་གྱི་གྲུ་ཁ་དེ་འདྲ་ཡོད་པ་རེད་
དམ། ཞེས་དྲིས།
གྷོ་ར་ཡིས། ལྡོག་མེད་ཀྱི་ཡིད་ཆེས་བརྟན་པོའི་སྒོནས་སྙིང་ཁར་མཛུབ་མོ་
བཙུགས་ནས། འདིར་ཡོད་པ་མ་རེད་དམ། ཞེས་ལན་བཏབ་པ་དང་ཆབས་
ཅིག གཅིག་བྱས་ན་ང་རང་གཉིས་ཀྱི་བསྒྲུབ་བྱའི་ལས་འགན་གྱི་གོ་སྐབས་བརླགས་
ནས་ཕལ་ཆེར་ཆུ་ལ་བྱིང་པའམ་ཐིམ་ནས་ཤི་ཡང་སྲིད། འོན་ཀྱང་ལས་ཀྱིས་བསྐོས་
པའི་རླབས་ཆེན་གྱི་འདུན་མ་དེ་དུས་རྟག་ཏུ་ངའི་སེམས་སུ་གནས་ཤིང༌། དེ་ནི་ངའི་
མ་ཡུམ་རྒྱ་གར་གྱི་མ་ལག་ཡོངས་སུ་ཚང་བའི་དམིགས་འདུན་ཞིག་སྟེ། འཕྲོད་
བསྟེན་ཡོངས་སུ་འཛོམས་པ་ལ་ཤེས་ཡོན་གྱིས་ལེགས་པར་གཏམས་པ་མ་ཟད། དྲང་
བདེན་གྱིས་ཀྱངཡོངས་སུ་གང་བ་ཞིག་རེད། ཁྱོད་ཀྱི་སེམས་ལ་ངས་བཤད་པ་ལྟར་
གྱི་རྒྱ་གར་དེ་འདྲ་ཞིག་ད་ལྟ་གང་དུ་ཡོད་པ་རེད་དམ་སྙམ་ན་ས་ཕྱོགས་གང་དུ ཡང་
ཀུན་རྫོབ་བཅོས་མའི་རང་བཞིན་ཅན་ཞིག་མ་གཏོགས་དེ་ལས་གཞན་པ་ཞིག་གང་
ཡང་ཡོད་པ་མ་རེད། ཁྱོད་རང་ཉིད་ཀྱི་ཕ་ཡུལ་གྲོང་ཁྱེར་ཏེ། ཀ་ལི་ཀ་ཏུ་ཡི་ནང་
55

ལ་གྲོང་ཁྱེར་རང་གི་གཞུང་འབྲེལ་ལས་ཁུངས་ཁ་ཤས་དང་། གྲོང་ཁྱེར་གྱི་མཐོ་
རིམ་ཁྲིམས་ཁང་། དེ་མིན་སོ་ཕག་དང་རྡོ་ཞོ་བསྲེས་ནས་བརྩིགས་པའི་ཁང་པ་སྙིང་
པོ་མེད་པ་ཁ་ཤས་མ་གཏོགས་གང་ཡང་མེད་པ་ཞིག་རེད།
ཅེས་མཚམས་འདི་ནས་ཁོས་བཤད་མཚམས་བཞག་སྟེ་བྷི་ནོ་ལ་བརྟན་པོ་
བྱས་ཏེ་གཅིག་བལྟས་ཤིང༌། བྷི་ནོ་ཁུ་སིམ་པོའི་ལྷིང་འཇགས་ཀྱི་ཁྲོད་ནས་གཤིས་
རྒྱུད་ཀྱི་ཚོར་འདུ་རྣམས་གཞན་དུ་གཡེངས་ནས་གཞི་དེར་གནས་ཡོད་པ་མཐོང་
ཚེ། གྷོ་ར་ཡིས་མུ་མཐུད་དུ། ས་ཆ་འདི་ནས་ང་ཚོས་ཡི་གེ་སྦྱོར་ཀློག་དང་སློབ་
སྦྱོང་བྱས་ཤིང་། གནས་འདི་ནས་ང་ཚོས་གླ་བ་ལས་ཞུགས་ཀྱི་ལས་ཀ་འཚོལ་སྒྲུབ
བྱས་ཏེ། དོན་དག་གང་ཡང་མེད་པར་ཆུ་ཚོད་བཅུ་པ་ནས་ལྔ་པ་བར་དུ་རྟག་ཏུ་
བྲན་གཡོག་བྱེད་བཞིན་ཡོད་པ་དང༌། རྒྱུ་མཚན་དེ་ནི་ང་ཚོའི་རྒྱ་གར་གྱི་གདུག་
ཅན་གདོན་འདྲེ་ཁ་ཤས་ལ་ཀུན་རྫོབ་བཅོས་མའི་རང་བཞིན་དང་རྫུན་མ་ཞེས་འབོད་
བཞིན་ཡོད་པ་དེ་རེད། མི་འབོར་ས་ཡ་སུམ་བརྒྱ་ལྔ་བཅུ་ཡིས་ཀུན་རྫོབ་བཅོས་
མའི་རང་བཞིན་ཅན་གྱི་འཛམ་གླིང་བཅོས་མ་འདི་དོན་དངོས་ཀྱི་འཛམ་གླིང་བདེན་
པ་ཞིག་ཏུ་བརྩིས་ནས་དེ་ལ་གཟེངས་བསྟོད་ཆེ་བརྗོད་བྱས་ནས་ཡིད་སེམས་སྨྱོ་རུ
འཇུག་གི་ཡོད་པ་མ་རེད་དམ། ཞེས་དང་། ང་ཚོ་ལ་འབད་བརྩོན་ཤུགས་ཆེན
པོ་ཡོད་ནའང་ཀུན་རྫོབ་སྒྱུ་མ་ལྟ་བུ་འདི་ཡི་ནང་ནས་མི་ཚེ་ཡི་བྲོ་བ་ཞིག་རག་ཐུབ་ཀྱིན་
རེད་དམ། དེ་གང་ཡིན་ཟེར་ན། ང་ཚོ་ཚང་མའི་ཚེ་སྲོག་ལ་གསོན་ཤུགས་ཀྱི་
ཟུང་སྟོབས་ཀྱིས་མ་འདང་བར་རིམ་པ་བཞིན་དུ་འཆི་བའི་ལམ་དུ་འགྲོ་བཞིན་ཡོད་
པ་རེད། ཡིན་ནའང་རྒྱ་གར་འཁྲུལ་བ་མེད་པ་ཞིག་དང་ཕུན་སུམ་ཚོགས་པ་ཞིག་
ཡོད་པ་དང༌། གལ་ཏེ་ང་ཚོས་ལངས་ཕྱོགས་བརྟན་པོ་ཞིག་མ་བཟུང་པ་ཡིན་ན།
56

ང་ཚོས་རྣམ་དཔྱོད་དང་ཚེ་སྲོག་གང་གིས་ཀྱང་ང་ཚོའི་མི་ཚེ་འདི་གསོན་ཤུགས་ལྡན་
པའི་འཚོ་བ་ཞིག་གི་ཕྱོགས་སུ་འཁྲིད་མི་ཐུབ་པ་ཞིག་རེད། རྒྱུ་མཚན་འདི་ལ་བརྟེན་
ནས་ངས་དཔེ་དེབ་སོགས་བརྒྱུད་ནས་ཐོབཔའི་སློབ་སྦྱོང་གི་ཤེས་ཡོན་ཚང་མ་གཡུགས་
ཤོག་ཅེས་བཤད་བཞིན་ཡོད། ཐོབ་ཐང་དང་གོ་ས་ཡི་འཁྲུལ་སྣང་། བྲན་གཡོག་
ལྟབུའི་འཚོ་ཐབས་ཀྱི་བསླུ་བྲིད་སོགས་ཡིད་སེམས་སླབར་བྱེད་པའི་དངོས་པོ་མཐའ་
དག་བློས་བཏང་སྟེ། གནས་ལུགས་དོན་དམ་གྱི་གྲུ་གཟིངས་དེ་རང་ཉིད་ཀྱི་ཁ་ཕྱོགས
གང་དུ་གཏད་པའི་གྲུ་ཁ་རུ་གཏོང་དགོས་པ་ཞིག་རེད། དེ་མིན་ང་ཚོ་ཚང་མ་ངེས་
པར་དུ་ཆུ་ལ་ཐིམ་དགོས་པ་འམ། ཡང་ན་ང་ཚོ་ཚང་མ་ངེས་པར་དུ་འཆི་དགོས་
ན། དེ་ལྟར་དུ་བྱེད་ཆུགས། རྒྱུ་མཚན་ནི་ཚེ་སྲོག་གི་ཉེན་ཁ་ལ་ཐུག་པའི་ང་ཚོ་ལ་
ཆེས་གནད་འགག་གལ་ཆེན་པོ་ཞིག་ཡིན་པར་མ་ཟད་འཁྲུལ་བ་མེད་པའི་བདེན་
པ་དང་། རྒྱ་གར་གྱི་བཀོད་པ་ཡོངས་སུ་རྫོགས་པའི་རྣམ་པ་དེ་ངའི་སེམས་ནས
ནམ་ཡང་བརྗེད་ཐབས་མེད་པ་ཞིག་རེད། ཅེས་བཤད།
བྷི་ནོ་ཡིས། དེ་ནི་ཚོར་བའི་ངར་ཤུགས་ཀྱི་ཕབ་རྩི་ཁོ་ན་ཙམ་ཞིག་རེད་
དམ་ཡང་ན་དོན་དངོས་ཀྱི་བདེན་པ་ཞིག་རེད། ཅེས་དྲིས།
གྷོ་ར་ཡིས་འབྲུག་སྒྲ་ལྟ་བུའི་ངར་སྐད་ཞིག་བརྒྱབས་ཏེ། དེ་དངོས་དོན
གྱི་བདེན་པ་ཡིན་དང་ཡིན། ཞེས་ལན་བཏབ།
བྷི་ནོ་ཡིས་ཞི་འཇམ་གྱི་སྒོ་ནས། ཁྱོད་ཀྱིས་བསམ་བློ་བཏང་བ་ནང་བཞིན་
བསམ་བློ་འཁོར་མི་ཐུབ་མཁན་རྣམས་ཀྱི་སྐོར་དེ་ཅི་འདྲ་ཞིག་ཡིན་ནམ། ཞེས་
གྷོ་ར་ཡི་བསམ་ཚུལ་ལ་འདྲི་བརྩད་བྱས།
གྷོར་ཡིས། ང་ཚོས་ངེས་པར་དུ་ཁོང་ཚོ་ལ་གནས་ལུགས་དེ་དག་ཤེས་འཇུག་
57-

དགོས་རེད། ཅེས་ཁུ་ཚུར་བསྡམས་པ་དང་མཉམ་དུ། དེ་ང་ཚོའི་ལས་འགན་
རེད། གལ་ཏེ་མི་རྣམས་ཀྱིས་གནས་ལུགས་བདེན་པའི་འདྲ་རིས་གསལ་པོར་རྟོགས་
མ་ཐུབ་པ་ཡིན་ན། མི་དེ་ཚོས་འཁྲུལ་སྣང་གི་འབྱུང་པོ་གང་ཡིན་ལ་མགོ་སྒུར་ལུས་
སྒུར་བྱེད་ངེས་པར་བརྟེན། ང་ཚོས་རྒྱ་གར་གྱི་དབྱིབས་དང་བཀོད་པའི་སྣང་བརྙན
ལ་ཆག་གྲུམ་མ་ཤོར་བའི་སྔོན་དུ་ཡར་བླངས་ནས་མི་རྣམས་ལ་བདག་གིར་བྱེད་པ་
དང་ལོངས་སུ་སྤྱོད་འཇུག་དགོས། དེ་ལྟར་བྱུང་ན་དེ་རྗེས་ཁྱོད་སྒོ་དང་སྒོ་བརྒྱུད་
ནས་མཐོང་ཆུང་བརྙས་བཅོས་ཀྱི་ཞལ་འདེབས་ཀྱི་ཆེད་དུ་སློང་མོ་བྱེད་དུ་འགྲོམི་དགོས་
པ་དང་། མི་རྣམས་ཀྱིས་ཏན་ཏན་འཚང་ཁ་ཤིག་ཤིག་གིས་ཕན་ཚུན་གཅིག་གིས་
གཅིག་ལ། རང་གི་ཚེ་སྲོག་ལོངས་སྤྱོད་ཐམས་ཅད་ཀྱང་ལེགས་སྐྱེས་སུ་འབད་
མེད་དུ་འབུལ་ངེས་པ་ཞིག་རེད། ཅེས་བཤད།
བྷི་ནོ་ཡིས། རེད། དེས་ན་ཁྱོད་ཀྱིས་ང་ལ་དེ་ལྟ་བུའི་རྒྱ་གར་གྱི་དབྱིབས་
བཀོད་སྣང་བརྙན་དེ་སྟོན་པའམ་ཡང་ན་མཐོང་དུ་མེད་པའི་ཁྲོམ་ཚོགས་དེའི་ནང་
དུ་ང་གཏོང་རོགས་གནང། ཞེས་སྨྲས།
གྷོ་ར་ཡིས། དེའི་ཆེད་དུ་ཁྱོད་རང་ཉིད་ཀྱིས་འབད་བརྩོན་བྱེད་དགོས་པ་
དང་ཁྱོད་རང་ཉིད་ཀྱིས་ངོས་ཟིན་པ་བྱེད་དགོས་རེད། གལ་ཏེ་ཁྱོད་ལ་དད་པ་ཙམ་
ཞིག་ཡོད་ནའང་དེས་ཁྱོད་ལ་སྤྲོ་སྐྱིད་དེ་ཁྱོད་རང་ཉིད་ཀྱི་དད་གུས་ཀྱི་དཀའ་ཐུབ་ཁྲོད་
ནས་འབྱུང་ཐུབ་པ་བྱེད་པ་དང་། དཔེ་གསར་ཅན་གྱི་དེང་དུས་ཀྱི་ང་ཚོའི་རྒྱལ་གཅེས་
པ་རྣམས་ལ་བདེན་དོན་དང་འབྲེལ་བའི་དད་པ་མེད་པ་དང་། རྒྱུ་མཚན་དེ་ནི་ཁོང་
ཚོས་ཁོ་རང་ཚོ་རང་ཉིད་དང་དེ་མིན་གཞན་སུ་ཞིག་ལ་ཡང་དེའི་སྐོར་གྱི་གནས་ལུགས་
ཁུངས་སྐྱེལ་དང་ར་སྤྲོད་བྱེད་མ་ཐུབ་པ་དེ་ལ་བརྟེན་ནས་བྱང་བ་ཞིག་རེད། གལ་
58

ཏེ་ནོར་ལྷ་རང་ཉིད་ཀྱིས་ཁོང་ཚོ་ལ་དངོས་གྲུབ་ཅིག་གནང་བ་ཡིན་ན། དོན་དངོས་
སུ་ངས་ཁོང་ཚོས་དབྱིན་གཞུང་གི་སྤྱི་ཁྱབ་ཆེན་མོའི་གོ་རིམ་མཚོན་པའི་གསེར་ཆུ་
བྱུགས་པའི་རྟགས་མ་ལས་ལྷག་པའི་དོན་གཞན་གང་ལཡང་འབོད་སྐུལ་དང་སྐྱབས་
འཇུག་ཞུ་བའི་བློ་སྟོབས་མེད་པའི་ཡིད་ཆེས་བྱེད་བཞིན་ཡོད། ཁོང་ཚོ་ལ་དད་པ་
མེད་པར་བརྟེན། ཁོང་ཚོ་ལ་རེ་བ་ཡང་ཡོད་པ་མ་རེད། ཅེས་བཤད།
བྷི་ནོ་ཡིས་གྷོ་ར་ཞེས་བརྗོད་པ་དང་ཆབས་ཅིག ཁོའི་སྐད་ཆ་ལ་ངོ་རྒོལ་བྱས་
ཏེ། མི་ཚང་མའི་ལྷན་སྐྱེས་ཀྱི་རང་བཞིན་དང་གཤིས་ཀ་གཅིག་མཚུངས་མ་རེད།
ཁྱོད་རང་ཉིད་ལ་དད་པ་ཡོད་པ་དང་དེ་ལ་བརྟེན་ནས་ཁྱོད་ཀྱིས་རང་ཉིད་ཀྱི་སྟོབས་
ཤུགས་ཁྲོད་ནས་ཡིབ་ས་ཞིག་བདག་གིར་བྱེད་ཐུབ་པ་དེ་རེད། དེ་ནི་ཁྱོད་ཀྱིས་མི་
གཞན་གྱི་ནང་སེམས་ཀྱི་གཤིས་རྒྱུད་ཀྱི་གནས་སྟངས་ཆ་ཚང་བ་ཞིག་མ་ཤེས་པའི་
རྒྱུ་མཚན་དེ་རེད། ངས་ཁྱོད་ལ་ཁ་གསངས་ནས་བཤད་རྒྱུ་ཡིན། ཁྱོད་ཀྱིས་ང་
ལ་ལས་འགན་ཞིག་སྤྲོད་རོགས། ལས་ཀ་དེ་ག་རེ་ཡིན་ནའང་ཁྱད་པར་མི་འདུག
ང་ལ་ཉིན་དང་མཚན་མེད་པར་བྱ་བ་བསྒྲུབ་ཏུ་ཆུགས། དེ་མིན་ངའི་སེམས་ལ་ང་
ཁྱོད་དང་མཉམ་དུ་ཡོད་ཕྱིན་ཆད་ལ་ང་ལ་ལག་པ་འཆང་སའི་ཐོགས་རེག་ཅན་གྱི་
དངོས་པོ་ཞིག་ཡོད་པ་ལྟ་བུའི་ཚོར་སྣང་སླེབས་ཀྱིན་འདུག ཡིན་ནའང་མི་རིང་བར་
ང་ཁྱོད་ལས་རྒྱང་ཐག་རིང་ས་ཞིག་ཏུ་གནས་པའི་ཚེ་ང་ལ་ལག་པའི་ནང་དུ་འཇུ་ས་
དང་འཐམ་ས་གང་ཡང་མེད་པ་ལྟ་བུ་ཞིག་རེད། ཅེས་བཤད།
གྷོ་ར་ཡིས་བྷི་ནོ་ལ། ཁྱོད་ཀྱིས་ལས་ཀའི་སྐོར་གྱི་སྐད་ཆ་བཤད་ཀྱིན་ཡོད་
དམ། ང་ཚོའི་ད་ལྟའི་སྐབས་སུ་བབ་པའི་ལས་འགན་གཙོ་བོ་དེ། ང་རང་ཚོའི་
རྒྱལ་ཁབ་ཀྱི་ནང་གི་མི་དད་པ་དང་ཡིད་ཆེས་མེད་མཁན་རྣམས་ལ་ཐེ་ཚོམ་དང་
59 -

འཇིགས་ཞུམ་མེད་པའི་སྒོ་ནས་ཁོང་ཚོ་ལ་བློ་སྐྱེད་སྤེལ་ཏེ། ཡིད་ཆེས་དང་གདེང་
ཚོད་ཡོད་པ་ཞིག་བྱེད་དགོས་ཤིང། དེ་བརྒྱུད་ནས་ང་རང་ཚོའི་མི་རྣམས་ཀྱི་རྒྱུད་
ལ་བར་མ་ཆད་པར་ཡོད་པའི་རང་གི་རྒྱལ་ཁབ་ལ་གནོང་འགྱོད་བྱེད་དགོས་པའི་
གཤིས་ཀ་སྟེ། བྲན་གཡོག་ལྟ་བུའི་ཚུལ་གྱི་དུག་སྐྱོན་དེ་ང་རང་ཚོའི་སེམས་ཀྱི་ནང
དུ་ཟིལ་གྱིས་གནོན་པར་བྱེད་དགོས་པ་དང༌། གལ་ཏེ་ང་ཚོ་མི་རེ་རེའི་ངོས་ནས
གཞན་ལ་མིག་དཔེ་དེ་ལྟ་བུ་ཞིག་སྟོན་པའམ་དུག་སྐྱོན་དེ་བཟློག་པར་བྱ་ནུས་ན། དེ་
རྗེས་མི་རིངབརང་ཚོ་ལ་ང་རང་ཚོའི་ཞབས་འདེགས་བྱེད་ཡུལ་གྱི་གཞི་ལེགས་པར་
རྙེད་པ་དང་། ད་ལྟ་བར་དུ་འབད་བརྩོན་བྱེད་བཞིན་ཡོད་པའི་ང་ཚོའི་ལས་ཀ་དེ་
ང་ཚོས་དཀའ་ངལ་མེད་པའི་སྒོནས་ང་རང་ཚོའི་སློབ་གྲྭའི་རྒྱལ་རབས་སློབ་དེབ་རྣམས་
ཀྱིས་སྐྱེ་བོ་གཞན་གྱིས་བྱ་བ་ཅི་བྱས་སློབ་ཁྲིད་བྱེད་ཀྱིན་ཡོད་པ་ལ་དཔེ་བཤུས་བྱེད་
ཐུབ་པ་ཞིག་རེད། ང་ཚོས་ང་རང་ཚོ་ལ་གཅིག་ལ་གཅིག་བརྒྱུད་ཀྱི་ཞབས་འདེགས་
བྱེད་པའི་སེམས་ཤུགས་དང་སྙིང་སྟོབས་དེ་འདྲ་ཞིག་སྤེལ་ཐུབ་ཡོད་པ་རེད་དམ། འདི་
འདྲ་བྱས་ནས་ང་ཚོ་འཕྲོ་བརླག་ཏུ་འགྲོ་བའི་ལམ་ཀ་ཁོ་ནས་རྗེས་སུ་འབྲང་བཞིན
ཡོད་པ་རེད།
ཅེས་པའི་སྐད་ཆའི་འབྲེལ་མཚམས་འདི་རུ་སླེབས་སྐབས། མཱོ་ཧེམ་ཁང་
༡
མིག་ནང་དུ་འཛུལ་ཞིང་ལག་ཏུ་ཐ་མ་ཀ་འཐེན་བྱེད་ཀྱི་ཧོར་ཀ་ཞིག་བཟུང་ནས་
ལྷོད་ལྷོད་ཀྱི་ངང་ནས་གོམ་བགྲོད་བྱས་ཏེ་ག་ལེར་ཕྱིན། འདི་ནི་ཁོ་ལས་ཁུངས་
༡ ཧོར་ཀ་ནི་ཐ་མ་ཀ་འཐེན་བྱེད་ཅིག་གི་མིང་སྟེ། དབུས་ཀྱི་དམངས་གཞས་སུ། ཐ་མག་ཧོར་ཀ་
འཐེན་པར། །ལས་སུ་སླ་པོ་མི་འདུག །སྒང་ལ་མེ་གཅིག་དགོས་ཀྱིས། །འོག་ལ་ཆུ་ཞིག་དགོས་
ཀྱིས། ཞེས་པས་མཚོན་ནོ།།
60

ནས་ཕྱིར་ནང་དུ་ལོག་ནས་གསོལ་ཇ་ཞལ་ཏོག་ལ་ལོངས་སུ་སྤྱད་དེ་ངལ་གསོ་
བྱེད་པ་དང་ཆབས་ཅིག་ཁ་མུར་ལོ་མ་དང་ཐ་མ་འཐེན་པའི་དུས་ཚོད་རེད། ཁོའི་
ཁྱིམ་མཚེས་གྲོགས་པོ་རྣམས་གཅིག་གི་རྗེས་སུ་གཅིག་བྱས་ནས་ནང་དུ་ཡོང་ཞིང་
དེ་རྗེས་ཁོང་ཚོས་ཏག་སེ་རྩེད་མོ་རྩེད་རྒྱུའི་ཆེད་དུ་མཇལ་འཕྲད་ཁང་ནས་ངལ་
གསོའི་སྡོད་སྒུག་བྱས།
ཁོ་ནང་དུ་འཛུལ་སྐབས་གྷོ་ར་ཡར་ལངས་ཤིང་། མཱོ་ཧེམ་གྱིས་ཁོ་རང་
ཉིད་ཀྱི་ཐ་མ་འཐེན་བྱེད་ཀྱི་ཡོ་བྱད་ཧོར་ཀ་ལ་ཕུ་ཞིག་བརྒྱབས་ནས། ཁྱོད་ལ
རྒྱ་གར་འཇིགས་པ་ལས་སྐྱོབ་པར་བྱེད་པ་ལ་བྲེལ་བ་ཧ་ཅང་ཆེན་པོ་འདུག ང་
ལ་ཁྱོད་ཀྱིས་ཁྱོད་རང་ཉིད་ཀྱི་ཕུ་བོ་འཇིགས་པ་ལས་ངེས་པར་དུ་སྐྱོབ་པའི་རེ་བ་
ཡོད། ཅེས་སྨྲས།
གྷོ་ར་ཡིས་མོ་ཧེམ་གྱི་སྐད་ཆའི་གནད་དོན་ལ་འདྲི་རྩད་བྱེད་འདོད་དང་
བཅས་མོ་ཧེམ་ལ་གཅིག་བལྟས་ཤིང་། ཁོས་སྐད་ཆའི་མཇུག་མུ་མཐུད་དེ། ང་
ཚོའི་ལས་ཁུངས་ཀྱི་འགན་འཛིན་ཕྱི་གླིང་པ་སྐུ་ངོ་གསར་བ་དེ་རྒྱུན་གཏན་གྱི་མི་
སྦྲང་འཁྱམ་པ་ཞིག་རེད། ཁོའི་གདོང་པ་དེ་དབྱིན་ཡུལ་ནས་ཐོན་པའི་གླང་ཁྱི་
ཁ་ལུག་དང་འདྲ་བོ་ཞིག་ལ་ཁོས་ང་ཚོའི་སྐུ་ཞབས་རྣམས་ལ་འབོད་དུས་བྷ་བྷོན་
ཞེས་འབོད་པ་དང་། གལ་ཏེ་མི་ཞིག་གིས་ངའི་ཨ་མ་གྲོངས་སོང་ཞེསད གོངས་
པ་ཞུས་ནའང་ཁོས་དེ་ལ་དགོངས་པ་མི་སྤྲད་པར་སྐད་ཆ་དེ་ལྟར་བཤད་པ་དེ་རྫུན་
མ་རེད་ཅེས་ཟེར་ཞིང་། བྷང་ག་ལའི་མི་གཅིག་ཙམ་མ་ཡིན་པར་ལས་བྱེད་པ་
༡ ཁ་མུར་ལོ་མ་ནི་རྒྱ་གར་གྱི་མི་རྣམས་ཀྱིས་ཁ་ནང་དུ་མུར་བཙུར་བྱེད་རྒྱུའི་རྫསསྦྱོར་པཱན་ཞེས་པ་
རུ་གོ་དགོས།
- 61

ཚང་མའི་གླ་ཕོགས་ལ་ཉེས་ཆད་ཀྱི་གྱོང་གུད་བཏང་ནས་ཟླ་མཇུག་གི་གླ་ཕོགས་
ཆ་ཚང་བ་ཞིག་རག་འཇུག་གི་མེད་པ་དང་། ཉེ་ཆར་ཁོའི་སྐོར་གྱི་ཡི་གེ་གསལ་
ཁ་མེད་པ་ཞིག་ཚགས་པར་ནང་དུ་ཐོན་ཡོད། དེ་ནི་ཁོའི་ཆེད་དུ་ངས་བྲིས་པ་
ཞིག་ཡིན། ཡིན་ནའང་དེ་ཚོ་ཚང་མ་མཐའ་གཅིག་ཏུ་རྫུན་མའང་མ་རེད། ཁོས་
ང་ལ་འཇིགས་སྐུལ་བྱས་ཏེ་གལ་ཏེ་ངས་དགག་པ་ཤུགས་དྲག་པོ་དེ་འདྲ་ཞིག་བྲིས་
ནས་ང་རང་ཉིད་ཀྱི་མིང་མ་བཀོད་ན་ང་ལས་ཀ་ནས་ཕྱིར་འབུད་བྱེད་རྒྱུ་ཡིན་ཞེས་
བརྗོད་སོང་། ང་ཚོའི་འཇིག་རྟེན་ཁྲོད་ཀྱི་རིན་ཆེན་འོད་སྟོང་འཕྲོ་བའི་ནོར་བུ་
ཁྱོད་གཉིས་ཀྱིས་ང་ལ་ཡི་གེ་ལེགས་པོ་ཞིག་འབྲི་རྒྱུའི་ཐོག་ལ་འཆར་གཞི་འདིང་
རྒྱུའི་རོགས་རམ་ངེས་པར་དུ་བྱེད་དགོས། དེ་རྗེས་ཕྱོགས་གང་སར་ཁྱབ་བསྒྲགས་
བྱེད་པ་དང་དེ་མཚུངས་སུ་ཕྱོགས་རིས་ཉེ་རིང་བྲལ་བའི་དྲང་བདེན་ལྟ་བུའི་གཏམ་
དཔེ་སྤེལ་བ་དང་། ཡ་རབས་བཟང་སྤྱོད་ཀྱི་བྱ་བ་དེ་ལྟ་བུའི་ཐོག་ལ་ངེས་པར་
དུ་རོགས་པ་བྱེད་དགོས་ཡོད། ཅེས་སྨྲས།
༡
གྷོ་ར་ཁ་ཁུ་སིམ་པོའི་ངང་དུ་བསྡད་ཀྱང་བྷི་ནོ་གད་མོ་ཞིག་བགད་དེ། དྷ་དྷ།
སུ་ཞིག་གིས་ཀུན་རྫོབ་བཅོས་མའི་རང་བཞིན་ཅན་གྱི་བྱ་བ་མང་ངོ་དེ་འདྲ་ཞིག་དབུགས་
ཐུང་གཅིག་གི་ནང་དུ་གསལ་པོ་བྱས་ནས་ཚུལ་ཇི་ལྟར་སྟངས་འཛིན་བྱེད་ཐུབ་རྒྱུ་
རེད་དམ། ཞེས་དྲིས།
མོ་ཧེམ་གྱིས། སུ་ཞིག་ཡིན་ནའང་སོ་ཡི་ཚབ་ལ་སོ་དང་མིག་གི་ཆེད་དུ་མིག་
སྤྲད་དགོས་རེད། ང་ལ་ཕྱི་གླིང་པའི་སྐུཞབས་དེ་ཚོ་དང་འགྲོགས་པའི་ཉམས་མྱོང་
༡ དྷ་དྷ་ནི་སྐབས་འདིར་ཕུ་བོ་ཞེས་པའི་དོན་དུ་གོ་དགོས།
62

ཆེན་པོ་ཡོད་པས་ཁོང་ཚོའི་ཕྱོགས་ལ་རྒྱུས་མེད་པའི་གནས་ཚུལ་གང་ཡང་མེད། ཁོང་
ཚོས་ཀུན་རྫོབ་བཅོས་མའི་རང་བཞིན་ཅན་གྱི་བྱ་བ་ཐམས་ཅད་ལ་བསྟོད་བསྔགས་
ཚད་ལས་བརྒལ་བ་བྱེད་པ་དང༌། དེ་ཁོང་ཚོ་ལ་དགོས་མཁོ་ཆེ་བའི་གནད་དོན
ཞིག་ཏུ་གྱུར་ནས་ཡོད་པར་བརྟེན་སུ་ཞིག་གིས་ཀྱང་ཁོ་ཚོའི་ཐོག་ལ་བཀག་སྡོམ་བྱེད་
མི་ཐུབ། གལ་ཏེ་ཁོང་ཚོའིནང་གི་མི་ཞིག་གིས་རྫུན་གཏམ་བཤད་པ་ཡིན་ན། ཁོང་
ཚོའི་མི་ཚང་མས་དེ་ལ་ཕྱོགས་བྱས་ཏེ་ཁ་གཅིག་གྲག་གི་འོག་ནས་ཁྱི་སྤྱང་ལྟར་དུ་
ང་ཚོའི་ཐོག་ལ་ཁ་རུབ་རྒྱག་པ་ཞིག་ལས། ང་ཚོ་ལྟ་བུའི་ཕྱོགས་སུ་མ་ལྷུང་བའི་སྐྱེ་
བོ་ནག་ཉེས་ར་སྤྲོད་ལ་རྒྱུ་མཚན་ཡོད་མེད་ཀྱི་ཕྱོགས་ལ་ཤེས་འདོད་བྱེད་མཁན་དང་།
བདེན་དོན་ལ་གཞི་བཅོལ་མཁན་ཞིག་མ་རེད། དེར་བརྟེན་ཅི་ཙམ་གཞན་གྱིས་
མ་ཤེས་པ་དེ་སྲིད་དུ་ཁོང་ཚོ་ལ་མགོ་སྐོར་བཏང་བ་དེ་སྡིག་པའི་ཉེས་སྒྲིབ་ཅིག་མིན་
པའི་གདེང་ཚོད་ངེས་པར་དུ་བྱེད་དགོས་པ་ཞིག་རེད། ཅེས་བཤད།
ཁོའི་སྐད་ཆའི་ཚིག་འབྲུ་མཐའ་མ་རྣམས་དང་ལྷན་དུ་སྐད་ཤུགས་ཆེན་
པོས་གད་མོ་ཡུན་རིང་པོ་ཞིག་བགད་པ་དེས་བྷི་ནོ་ལ་ཡང་གད་མོ་འགོག་མི་ཐུབ་
པ་ཞིག་སྐྱེ་བཅུག
མཱོ་ཧེམ་གྱིས་མུ་མཐུད་དེ། ཁྱོད་ཀྱི་འདོད་པ་ནི་ཁོང་ཚོ་ལ་གནས་ལུགས་
བདེན་པ་ཡིས་ཁ་གཏད་བྱས་ནས་ཁོང་ཚོ་ངོ་ཚ་བ་ཞིག་བྱེད་དགོས་སྙམ་ཡོད་
པ་དེ་རེད། གལ་ཏེ་མཐུ་དང་སྟོབས་ཀྱི་བདག་པོ་སྟེ་དཀོན་མཆོག་གིས། ཁྱོད་
ལ་རྣམ་པར་དཔྱོད་པའི་རིག་སྟོབས་ཀྱི་རིགས་འདི་འདྲ་ཞིག་གི་གསོལ་རས་ལེགས་
སྐྱེས་སུ་གནང་མེད་པ་ཡིན་ན། ལུང་པ་འདི་གནས་སྟངས་འདི་འདྲ་ཞིག་ཏུ་
གཏན་ནས་འགྱུར་མི་སྲིད་པ་ཞིག་རེད། མི་སྟོབས་ཤུགས་ཆེན་པོ་རྒྱ་མཚོ་འཕྲེད་
63-

དུ་བཅད་ནས་ཡོང་བ་ཞིག་གིས་ཁྱོད་ཀྱི་ཁང་པའི་ནང་ནས་རྐུན་མ་རྒྱག་བཞིན་
པའི་སྐབས་སུ་ཁྱོད་ཀྱིས་ཁོ་འཛིན་བཟུང་བྱས་པ་ཡིན་ནའང་ཁོ་ངོ་ཚ་ནས་མགོ་
མི་སྒུར་བ་དེ་ཁྱོད་ཀྱིས་ངེས་པར་དུ་ཤེས་པར་བྱེད་དགོས་པ་ཞིག་རེད། དེ་མིན་
ཁོས་མི་མཐུན་ཕྱོགས་ཀྱི་ལྡོག་ཕྱོགས་ནས་ཁྱོད་ལ་ད་དུང་སྐད་ཤུགས་ཆེན་པོས་
རྐུན་མ་བརྒྱབས་པའི་ནག་ཉེས་མེད་པའི་གདེང་ཚོད་ཀྱི་བྱ་སྐད་རྒྱག་གི་རེད། དེ་
འདྲ་ཞིག་མ་རེད་དམ། ཞེས་དྲིས།
བྷི་ནོ་ཡིས། དེ་བདེན་པ་རེད། ཅེས་ལན་བཏབ།
མཱོ་ཧེམ་གྱིས་མཇུག་མཐུད་ནས། རེད། གལ་ཏེ་ང་ཚོས་ཀུན་རྫོབ་བཅོས་
མའི་རང་བཞིན་ཅན་གྱི་ཆུ་འཁོར་མཆིག་འཐག་དེ་ལས་སྣུམ་ཚོན་ཅུང་ཟད་ཅིག་
ཁོང་ཚོ་ལ་སྤྲེལ་ལད་འཁྲབ་བྱེད་དུ་བེད་སྤྱོད་བཏང་ནས། ཨོ། དྲང་བདེན་གྱི་
སྐྱེས་བུ། ཨོ། བདག་ཉིད་ཆེན་མོ། ཉིད་ཀྱི་ཁུག་མའི་ནང་ནས་ང་ཚོ་ལ་ཐུགས་
བརྩེབ་ཆེན་པོའི་སྒོནས་ས་ཡི་རྡུལ་ཙམ་ཞིག་ཡིན་ནའང་གནང་རོགས་གནང་ཞེས་
སྨྲ་བར་བྱེད་བཞིན་ཡོད་པ་དེ་ལྟ་ནའང་། ང་ཚོའི་ལུང་པའི་ཆ་ཤས་ཁ་ཤས་ཤིག་
གིས་ཕལ་ཆེར་ང་ཚོའི་རྒྱལ་ཁབ་དེ་ང་ཚོ་ལ་སྐྱར་གསོ་བྱེད་སྲིད་པ་དང་། དུས་དེ་
མཚུངས་སུ་ང་ཚོ་ཞི་བདེའི་ཁྲིམས་ལུགས་དང་འགལ་བའི་གོ་སྐབས་མཐའ་དག་ལ་
གཡོལ་ན་ལེགས་པ་ཞིག་ཡིན་པ་དེ་ཁོ་ན་ཙམ་ཞིག་ལ་བསམ་བློ་བཏང་བ་ཡིན་ནའང་།
དེ་ནི་དོན་དངོས་ཀྱི་རྒྱལ་གཅེས་རིང་ལུགས་པ་ཞིག་རེད། འོན་ཀྱང་གྷོ་ར་ང་ལ་
ཁོང་ཁྲོ་ཟ་བཞིན་འདུག ཁོ་ནམ་ཞིག་ལམ་ལུགས་ལ་ཆགས་ཞེན་ཆེ་བ་ཅན་ཞིག་
ཏུ་གྱུར་པ་ནས་བཟུང་། ཁོས་རང་ཉིད་ཀྱི་སྤུན་མཆེད་རྒན་པ་ང་ལ་གུས་བཀུར་དང་
བརྩི་འཇོག་བླ་ན་མེད་པ་བྱེད་རྒྱུའི་རྣམ་འགྱུར་མངོན་སོང་། ཡིན་ནའང་དེ་རིང་
64

གི་ངའི་སྐད་ཆ་འདི་ཚོ་ཁོ་ལ་སྤུན་རྒན་པ་ཞིག་གི་ཕྱོགས་ནས་ཡོང་བ་ལྟར་དུ་ཟུག་གི་
མེད་པ་དེ་རེད། ངའི་སྤུན་མཆེད། ངས་ག་རེ་བྱེད་དགོས་རེད་དམ། ངས་ཀུན་
རྫོབ་བཅོས་མའི་རང་བཞིན་ཅན་གྱི་སྐོར་གྱི་དངོས་འབྲེལ་གྱི་སྐད་ཆ་ཡང་ངེས་པར་
དུ་བཤད་རྒྱུ་ཡིན། གང་ལྟར་དེ་ཚོ་ག་རེ་ཡིན་ན་མིན་ནའང་བྷི་ནོ་ཁྱོད་ཀྱིས་གསར་
ཤོག་ནང་དུ་ཐོན་པའི་གནས་ཚུལ་དེ་ལ་ཡི་གེ་ཞིག་ངེས་པར་དུ་འབྲི་རོགས། ཞེས་
དང་དེ་དང་ལྷན་དུ་ངག་ནས། ཅུང་ཟད་ཅིག་ལ་སྒུགས་དང་། ངས་རང་ཉིད་
ཀྱིས་བྲིས་པའི་གནད་དོན་དེའི་སྐོར་གྱི་དྲན་ཐོའི་ཟིན་བྲིས་དེ་འཁྱེར་ཡོང་། ཞེས་
བརྗོད་ནས་མཱོ་ཧེམ་གྱིས་རང་གི་ཐ་མ་འཐེན་བྱེད་ཧོར་ཀ་དེ་འདྲུད་འཐེན་ཞིག་བྱས་
ནས་ནང་དུ་ཕྱིན།
གྷོ་ར་བྷི་ནོ་ཡི་ཕྱོགས་སུ་ཁ་འཁོར་ནས། བྷི་ནོ། དྷ་དྷ་ཡི་ཁང་མིག་ནང་
དུ་སོང་དང་དེར་མི་ཡག་པོ་ཞིག་ཡོད་པ་རེད། ངས་ཡི་གེ་འབྲི་བར་བྱེད་པའི
རིང་དུ་ཁོ་ཁ་ཁུ་སིམ་པོར་ཉར་རོགས་ཞེས་བརྗོད།། །།

ལེའུ་ལྔ་པ།
༄༅། ། ཨ་ནན་དྷ་མོ་ཡེས་ཀྱིས་རང་གི་ཁྱོ་ག་ཡིས་གསོལ་འདེབས་
སྨོན་ལམ་བྱེད་སའི་ཁང་མིག་གི་སྒོབརྡུངས་ནས་ཁོ་ལ་བོས་སྟེ། ཁྱོད་ཀྱིས་གསན་
གྱིན་འདུག་གམ། ཁྱོད་ཀྱིས་དངངས་སྐྲག་བྱེད་མི་དགོས། ང་ནང་དུ་འཛུལ་
རྩིས་བྱེད་ཀྱིན་མེད། ཡིན་ནའང་ནམ་ཞིག་ཁྱོད་ཀྱིས་སྨོན་ལམ་གསོལ་འདེབས་
བྱས་ཟིན་ན་དེ་རྗེས་ངས་ཁྱོད་ལ་སྐད་ཆ་ཚིག་གཅིག་བཤད་དགོས་ཡོད། ད་
ལྟ་ཁྱོད་ཀྱིས་དྲང་སྲོང་གསར་པ་ཞིག་བསྟེན་ཡོད་པར་བརྟེན། ཁྱོད་ལ་དུས་ཡུན་
རིང་པོ་ཞིག་ལ་མཇལ་མ་སོང་། དེར་བརྟེན་ང་འདིར་ཡོང་བ་ཡིན། ཁྱོད་ཀྱིས་
སྨོན་ལམ་གསོལ་འདེབས་ཀྱི་བྱ་བ་གྲུབ་རྗེས་འདིར་འཁྱུག་ཙམ་ཞིག་ལ་ངའི་གམ་
དུ་ཕེབས་རྒྱུ་མ་བརྗེད་རོགས་གནང༌། ཞེས་པའི་སྐད་ཆ་འདི་དག་བརྗོད་ནས་
དེ་རྗེས་རང་གི་ཁྱིམ་གྱི་འགན་འཁྲིའི་ལས་ཀ་རྣམས་བྱེད་དུ་ཕྱིར་ལོག
ཁི་རེས་ཤུ་ན་དྷ་ཡལ་བྷ་བྷུ་མི་ཤ་མདོག་ནག་པོ་ཅན་ཞིག་ལ་གཟུགས་པོ་
ཧ་ཅང་རིང་པོ་མིན་ཞིང་། མགོ་བོ་ནང་དུ་བསྒུར་བའི་མི་སྟོབས་ཤུགས་ཆེན་
66

པོ་ཅན་ཞིག་རེད། ཁོ་ལ་ཐུན་མོང་མ་ཡིན་པའི་ཁྱད་ཆོས་མངོན་གསལ་ཅན་
ཁ་ཤས་ཤིག་ཡོད་པ་ནི། ཁོའི་མིག་གཉིས་ཤིན་ཏུ་ཆེ་བ་དང་གདོང་གི་ཆ་ཤས་
གཞན་རྣམས་ཕལ་ཆེར་ཁ་སྤུ་དང་རྒྱ་སྔོ་སྐྱ་ཡིས་མི་མངོན་པར་ཟང་ཟིང་དུ་བཀབ་
ནས་ཡོད་པ་ཞིག་ལ་རྒྱུན་དུ་ས་ཚོན་གྱི་མདོག་ཅན་གྱི་དར་གོས་ཀྱི་གྱོན་ཆས་དང་།
ཤིང་གི་བསིལ་ལྷམ་ཞིག་གྱོན་ཏེ་ར་གན་གྱི་བུམ་པ་ཞིག་བཟུང་ནས་རྣལ་འབྱོར་
བའི་བརྟུལ་ཞུགས་ལ་གནས་པ་ཞིག་རེད། ཁོའི་མགོ་བོའི་མདུན་ཕྱོགས་སྐྲ་མེད་
པའི་ཀླད་དམར་ཞིག་རེད། ཡིན་ནའང་ཁོས་རང་གི་མགོ་ཡི་སྐྲ་རིང་པོར་བཞག་
སྟེ་སྤྱི་གཙུག་ཏུ་སྐོར་དཀྲིས་བརྒྱབས་ནས་བཞག་ཡོད་པ་ཞིག་རེད།
དུས་སྐབས་ཤིག་ལ་ཁོས་ས་མཐོའི་ཡུལ་ལུང་ཞིག་ཏུ་བྱ་བ་བསྒྲུབས་ཤིང་།
སྐབས་དེ་དུས་ཀྱི་ཁོའི་རྐང་དམག་གི་མདའ་ཤོག་ནང་གི་རོགས་པ་རྣམས་ཀྱི་ཁྲོད་
ནས་ཁོས་དགག་བྱ་ཆེ་བའི་ཤ་དང་ཆང་རག་ལ་རང་གི་སེམས་ཀྱིས་ཅི་འདོད་
ལྟར་དུ་རང་དགར་ལོངས་སུ་སྤྱད་པར་མ་ཟད། ཉི་མ་དེ་དག་ཏུ་ཁོས་རང་ཉིད་
ཀྱིས་ཇི་ལྟར་སྤྱོད་པ་བསྐྱངས་པ་དེ་རྣམས་ཆོས་པ་རྣམས་དང་དྲང་སྲོང་རྣམས།
གཞན་ཆོས་ལུགས་པའི་འཚོ་ཐབས་ལ་རོལ་བའི་མིའི་རིགས་ཅི་འདྲ་ཞིག་ཡིན
ནའང་དེ་ལ་ཚིག་རྩུབ་སྨྲ་བ་དང་མཐོང་ཆུང་བྱེད་པ་དེ་ནི་སྤྱིར་བཏང་མ་ཡིན་པའི་
ཁོ་རང་ཉིད་ཀྱི་དམིགས་བསལ་གྱི་བཟང་སྤྱོད་ཀྱི་སྙིང་སྟོབས་ཤིག་གི་རྟགས་མཚན་
དུ་ངོས་འཛིན་བྱེད་ཀྱིན་ཡོད་པ་དེ་ལྟ་ནའང་། དེང་སང་ལམ་ལུགས་ལ་ཆགས་
ཞེན་ཆེ་བའི་ཀུན་སྤྱོད་ཚང་མ་ཁོའི་ལར་ཞེན་མོས་གུས་སུ་གྱུར་ཡོད་པ་ཞིག་རེད་
ཁོས་དྲང་སྲོང་དེ་མཐོང་མ་ཐག་ཏུ་དྲང་སྲོང་དེའི་རྐང་པ་གཉིས་ཀྱི་དྲུང་དུ་ཆོས་
ལུགས་ཀྱི་ཉམས་ལེན་སྔ་ན་མེད་པ་ཞིག་སློབ་འདོད་ཀྱི་རེ་བ་བྱས་ཏེ་འདུག་པ་དང་།
67

ཁོའི་འདོད་རྔམ་ནི་ཐར་པའི་གོང་འཕང་ལ་སླེབ་པར་བྱེད་པའི་གསང་བའི་མྱུར་
ལམ་ཁ་ཤས་སྟེ། ཕྱོགས་ལས་རྣམ་པར་རྒྱལ་བྱེད་ཀྱི་ཟབ་ཆོས་སྦས་དོན་གྱི་སྟོབས་
དང་ནུས་ཤུགས་ཀྱི་མན་ངག་གསང་བ་རྒྱ་ཅན་ཁ་ཤས་ཀྱི་སྐོར་ཡིན་ཞིང་། དེ་
ནི་མཐའ་ཡས་ཤིང་མུ་མེད་པ་ཞིག་རེད། ཡུན་རིང་མ་སོང་བའི་དུས་སྐབས་
ཞིག་ནས་ཁོས་གསང་སྔགས་ཀྱི་ཆོས་སྐོར་ཁ་ཤས་ལ་ཉམས་ལེན་བྱས་ཏེ་བྲེལ་
འཚུབ་ཀྱིས་དུས་འདའ་ཞིང་ཁོས་ཆེས་མཐའ་མཇུག་ཏུ་གསར་དུ་ངོ་ཤེས་པ་དེ་
ནི་ནང་པ་སངས་རྒྱས་པའི་རབ་ཏུ་བྱུང་བའི་དགེ་སློང་ཞིག་ཡིན་པ་དང་། དེས་
ཡང་བསྐྱར་ཁོའི་སེམས་ཀྱི་འཆར་སྒོ་མཐའ་དག་རེ་དོགས་མ་ཆོད་པའི་གནས་
ཤིག་ཏུ་ལྡིང་འཁོར་བྱེད་བཅུག་ཡོད་པ་ཞིག་རེད།
ཁོ་ལོ་གྲངས་ཉི་ཤུ་རྩ་གསུམ་ཏག་ཏག་ལ་སླེབས་པའི་སྐབས་སུ་ཁོའི་བཟའ་
ཟླ་ཐེངས་དང་པོ་དེ་ཕྲུ་གུ་སྐྱེ་སྐབས་གྲོངས་པ་དང་། ཨ་མ་དེའི་འཆི་རྐྱེན་དུ་གུར་
པའི་ཕྲུ་གུ་དེའི་སྣང་ཚུལ་ལ་ཁི་རེས་ཤུ་བྷ་བྷུ་ཡིས་སེམས་ཀྱིས་མ་བཟོད་པར། བྱིས་
པ་དེ་ལག་ཏུ་བཟུང་ནས་རང་ཉིད་ཀྱི་མནའ་མའི་ཕ་ཡི་སར་བཞག་ནས་ཡི་མུག་
གི་རྒྱུ་འཁོར་བ་ལ་ཞེ་ལོག་པའི་ངེས་འབྱུང་གི་བརྒྱལ་གཟེར་ཞིག་དང་ལྷན་དུ་ནུབ་
ཕྱོགས་སུ་ཕྱིན། ཟླ་བ་དྲུག་གི་ནང་ལོགས་སུ་ཁོས་ཡབ་འཚོ་བཞུགས་མེད་པའི་
ཡུལ ཝ་རཱ་ཎ་སིའི་རླབས་ཆེན་གྱི་པཎ་ཌི་ཏ་ཞིག་གི་ཚ་མོ་སྟེ། ཨ་ནན་དྷ་མོ་ཡེས་
དང་མཉམ་དུ་གཉེན་སྒྲིག་བྱས།
ས་མཐོའི་ཡུལ་ལུང་དེ་ནས་ཁོས་དམག་དོན་མཁོ་སྒྲུབ་ལས་ཁུངས་ཀྱི་སྡེ་
ཁག་ཏུ་ལས་བྱེད་རྣམས་ཀྱི་ལས་གནས་རྗེ་སྤོར་འདྲ་མིན་བྱེད་པའི་ཚོགས་འཛོམས་
ཤིག་བཀོད་སྒྲིག་བྱས་ཞིང་། ཁོའི་སྦྱིན་བདག་སྟེ་ཁོ་ལ་ལས་ཀ་སྤྲོད་མཁན་རྣམས་
68

ཀྱི་རྒྱབ་སྐྱོར་རོགས་རམ་འོག་ཁོ་ལ་རྒྱལ་ཁའི་མཇུག་འབྲས་ལེགས་པར་ཐོབ།
ཁོའི་བཟའ་ཟླའི་མེས་པོ་གྲོངས་པའི་སྐབས་དེར་མོ་ལ་ལྟ་རྟོག་བྱེད་མཁན་གཞན་
སུ་གང་ཡང་མེད་པར་བརྟེན། ཁོས་རང་གི་བཟའ་ཟླ་དེ་ཚུར་རང་ཉིད་ཀྱི་འཁྲིས་
སུ་མི་ལེན་ཐབས་མེད་བྱུང་།
དུས་སྐབས་དེ་རུ་དམག་མི་རྣམས་ཀྱིས་གྱེན་ལངས་ངོ་རྒོལ་ཞིག་བྱས་ཤིང་
ཁོས་དཔོན་ས་མཐོན་པོར་གནས་པའི་དབྱིན་ཇིའི་དཔོན་རིགས་ཁ་ཤས་སྲུང་སྐྱོབ་
བྱེད་པའི་ཐབས་ཤེས་འཚོལ་བའི་གོ་སྐབས་གློ་བུར་བ་དེ་འཕྲོ་བརླག་ཏུ་ཤོར་མ་
བཅུག་པར། ཁོང་ཚོ་སྲུང་སྐྱོབ་བྱས་པར་བརྟེན། ཁོ་ལ་བསྔགས་བརྗོད་གཟེངས་
བསྟོད་དང་ས་ཆ་ཞིག་གི་རོགས་སྐྱོར་བྱ་དགའ་གཉིས་ཀ་ཐོབ། དུས་ཡུན་འཁྱུག་
ཙམ་ཞིག་སོང་བའི་རྗེས་སུ་གྱེན་ལོག་ངོ་རྒོལ་དེ་འགོག་གནོན་བྱས་ཤིང་ཁོས་རང་
ཉིད་ཀྱི་ལས་འགན་བཞག་ནས་གསར་དུ་སྐྱེས་པའི་གྷོ་ར་དང་ལྷན་དུ་ཡུལ་ཝ་རཱ་ཎ་
སི་ལ་འཚོ་སྡོད་བྱེད་དུ་ཕྱིར་ལོག ནམ་ཞིག་ཕྲུ་གུ་དེ་ལོ་ལྔ་རུ་སོན་སྐབས་ཁི་རེས་ཤུ་
ན་དྷ་ཡལ་ཀ་ལི་ཀ་ཏཱ་རུ་རང་གི་བུ་རྒན་པ་མོ་ཧེམ་ལེན་དུ་ཕྱིན་ནས་ཁོའི་ཨ་ཁུའི་འཁྲིས་
ནས་ཚུར་རྒྱང་ཐག་རིང་སར་ཁྱེར་ནས་སློབ་སྦྱོང་སྤྲོད་རྒྱུའི་འགོ་བཙུགས་ཤིང་། ད་
ལྟ་རང་གི་ཨ་ཕ་ཡི་མགོ་འདྲེན་རྒྱབ་སྐྱོར་འོག་གཞུང་གི་འཛིན་སྐྱོང་འོག་ན་ཡོད་པའི་
ནོར་སྲིད་སྤྱི་ཁྱབ་ལས་ཁུངས་སུ་སེམས་ཤུགས་ཆེན་པོའི་སྒོནས་ཇི་ལྟར་ལས་ཀ་བྱེད་
བཞིན་ཡོད་པ་དེ་ང་ཚོའི་མཐོང་གསལ་ལྟར་རེད།
གྷོ་ར་བྱིས་པའི་དུས་ནས་བཟུང་རང་གི་ཁྱིམ་མཚེས་ཀྱི་བྱིས་པ་རྣམས་དང་
སློབ་ཕྲུག་ཚོའི་ཁྲོད་ཀྱི་འགོ་འཁྲིད་དུ་ཆགས་པ་དང་གཅིག ཁོའི་ལས་འགན
གྱི་གཙོ་བོ་དང་རོལ་རྩེད་གཉིས་ནི་དགེ་རྒན་རྣམས་བཟོད་མི་བདེ་བ་བཟོ་རྒྱུ་དེ་
69-

རེད། དེ་རྗེས་ཁོ་ཅུང་ཟད་ལོ་ན་སོན་རྗེས་ཁོས་སློབ་ཕྲུག་གི་སྐྱིད་སྡུག་ཚོགས་
པ་ཞིག་གི་འགོ་འཁྲིད་བྱས་ཏེ་རྒྱལ་ཁབ་ཀྱི་རྒྱལ་གླུ་ཡི་འགོ་རང་གིས་དྲངས་ནས་
ཁོང་ཚོ་ལ་རྒྱལ་གླུ་ལེན་དུ་འཇུག་པ་དང༌། གཏམ་བཤད་སྣ་ཚོགས་སྤེལ་བ་སོགས་
ལ་བརྟེན་ནས་ཁོ་གསར་བརྗེ་བ་རྣམས་ཀྱི་ཤོག་ཁག་ཆུང་ངུ་ཞིག་གི་སྣེ་འཁྲིད་ཀྱི་
འདུ་ཤེས་འཇོག་ས་ཞིག་ཏུ་གྱུར། ཆེས་མཐའ་མཇུག་ཏུ་ཁོ་སློབ་ཕྲུག་སྐྱིད་སྡུག་
ཚོགས་པའི་བྱ་སྒོང་གི་ནང་ནས་ལང་ཚོའི་འབྲས་བུ་སྨིན་ཚེ། ཁོས་མང་ཚོགས་
ཀྱི་ཁྲོད་ཀྱི་མི་དར་མ་རྣམས་ཀྱི་ཚོགས་འདྲ་ཡི་དབུས་སུ་བྱ་སྐད་རྒྱག་པར་བྱེད་
པའི་འགོ་བཙུགས། དེ་ནི་ཁི་རེས་ཤུ་ན་དྷ་ཡལ་ལ་མཚོན་ན་གང་ལ་གང་འཚམ་
གྱི་སྤྲོ་དགའི་རོལ་རྩེད་སྐྲུན་བྱེད་ཅིག་རེད།
གྷོ་ར་རང་གི་ཁྱིམ་གྱི་ཕྱི་རོལ་ན་ཅུང་ཟད་སྙན་གྲགས་རྒྱས་པའི་འགོ་ཚུགས་
ནའང་། ཁོ་རང་ཉིད་ཀྱི་ནང་མི་སུ་ཞིག་གིས་ཀྱང་ཁོ་ལ་དོ་གལ་ཆེན་པོའི་སྒོ་ནས་
སྣང་འཇོག་གང་ཡང་མ་བྱས། མཱོ་ཧེམ་གྱིས་རང་ཉིད་གཞུང་ལ་ཞབས་ཞུ་སྒྲུབ་
མཁན་ཞིག་ཡིན་པའི་ཆ་ནས་གྷོ་ར་ལ་བཀག་འགོག་བྱེད་དགོས་སྙམ་ནས་གྷོ་ར་ལ་
བཀག་སྡོམ་བྱེད་རྒྱུའི་འབད་བརྩོན་གང་ལེགས་བྱས་ཏེ། ཁོ་ལ་འཕྱ་ལད་བརྒྱབས་
ནས་རྒྱལ་གཅེས་ལར་ཞེན་ཆེ་བའི་མི་ཅོལ་ཆུང་ཨང་དང་པོ་གྷོ་ར་དང་ཧ་རིས་མུས་
གར་རྗིས་ཨང་གཉིས་པ་རེད། ཅེས་དང་དེའི་ཐོག་ལ་གཞན་དང་གཞན་གྱི་མིང་
བརྗོད་ནས་མཚམས་མཚམས་སུ་ཧ་ལམ་ཁོ་གཉིས་ཁུ་ཚུར་ལག་འཛིང་བྱེད་པའི་
མཚམས་སུ་སླེབ་པར་བྱེད།
ཨ་ནན་དྷ་མོ་ཡེས་ཀྱི་སེམས་ཀྱི་ནང་དུ་གྷོ་ར་ཡིས་ཕྱི་གླིང་དབྱིན་ཇི་པ་ཚང་
མ་ལ་དྲག་ཤུལ་ཆེ་བའི་འགྲན་རྒོལ་བྱེད་པ་ལ་བློ་ཕམ་ཤིན་ཏུ་སྐྱེས་ཏེ། ཐབས་
70 -

ལམ་སྣ་ཚོགས་ཀྱི་སྒོ་ནས་སྐབས་དང་མཐུན་པའི་ཁོའི་སེམས་པ་ལྷོད་ཡངས་སུ་
གཏོང་བའི་འབད་བརྩོན་བྱས་ནའང་དེ་ལ་འབྲས་བུ་གང་ཡང་མ་སྨིན། གྷོ་ར་
ལ་དོན་དངོས་སུ་སྲང་ལམ་གྱི་ཁྲོད་ནས་ཕྱི་གླིང་དབྱིན་ཇི་པ་ཞིག་དང་ལྷན་དུ་ཁ་
རྩོད་འཁྲུག་སློང་བྱེད་རྒྱུའི་གོ་སྐབས་ཤིག་རག་པ་ཡིན་ནའང་ཁོ་ལ་ཆེས་ཤིན་ཏུ་
དགའ་སྤྲོ་འཕེལ་བ་མ་ཟད། དུས་དེ་མཚུངས་སུ་ཁོ་ལ་བྷ་རཱ་མོ་ཡི་ཚོགས་པའི་
ཕྱོགས་ནས་ཁེ་ཤོབ་ཙནྟི་ར་སན་གྱི་ངག་རྩལ་ལྡན་པའི་སྨྲ་བརྗོད་ཀྱི་ཤུགས་རྐྱེན་
གཏིང་ཟབ་པ་དེ་ཡང་ཐོབ་ཡོད་པ་ཞིག་རེད།
དུས་སྐབས་དེ་དག་གི་གཡས་གཡོན་ཞིག་ལ་ཁི་རེས་ཤུན་དྷཡལ་གྱི་བྱ་སྤྱོད་
ཚང་མ་གློ་བུར་དུ་འགྱུར་ཏེ། ཆེས་ཤིན་ཏུ་དམ་དྲག་ཆེ་བའི་མི་ཞིག་ཏུ་གྱུར་ནས་
ཁོའི་སེམས་ཀྱི་ཚོར་འདུ་མཐའ་དག་ཆེས་ཚད་ལས་བརྒལ་ཏེ། གལ་ཏེ་གྷོ་ར་ཡིས་
ཀྱང་རང་གི་ཁང་མིག་ནང་དུ་རྐང་པ་བརྒྱབས་ན་སུན་པོ་ཆགས་པ་ཞིག་ཏུ་གྱུར།
དངོས་འབྲེལ་བྱས་ན་ཁོང་ཚོའི་ཁང་པའི་ཆ་ཤས་ཀྱི་ཁང་མིག་ཅིག་ཟུར་འཇོག་བྱས་
ཏེ་ཁོ་རང་ཉིད་སྒེར་གྱི་བེད་སྤྱོད་བྱས་ཏེ་དམིགས་བསལ་དུ་ཉར་ཡོད་པ་དང་། དེ་
ལ་དབེན་གནས་ཁང་། ཞེས་འབོད་ཀྱིན་ཡོད་པ་ཞིག་རེད། སྒོ་བྱང་ཞིག་གི་དཀྱུས་
སམ་ངོས་སུ་ངོམ་སོ་བྱེད་པའི་མིང་དེ་བཀོད་ཡོད་པ་དང༌། གྷོ་ར་ཡི་སེམས་པ་དེ་
རང་གི་ཨ་ཕའི་ཀུན་སྤྱོད་དེ་དག་གི་ལྡོག་ཕྱོགས་སུ་ལངས་ནས་དེ་ལ་ངོ་རྒོལ་གྱེན་ལངས་
བྱས་ནའང་། གང་ལྟར་ནམ་ཞིག་ཨ་ནན་དྷ་མོ་ཡེས་ཁོ་གཉིས་ལ་བར་འདུམ་བྱེད་
དུ་འོང་ནས་ཁོ་གཉིས་ལ་སྟངས་འཛིན་བྱས་ཏེ་སླར་འདུམ་ཞི་འགྲིག་བྱེད་པའི་སྐབས་
༡ ཁེ་ཤོབ་ཙནྟིར་སན་ནི་དུས་རབས་བཅུ་དགུ་བའི་ནང་དུ་བྱོན་པའི་ཡུལ་བྷང་ག་ལའི་སྙན་ངག་པ་
གྲགས་ཅན་ཞིག་གི་མཚན།
71

སུ། གྷོ་ར་ཡིས་ངས་གླེན་རྟགས་ཆེ་བའི་ཀུན་སྤྱོད་འདི་དག་ལ་ངོས་ལེན་བྱེད་ཐུབ་
ཀྱིན་མི་འདུག ཅེས་དང༌། ཁ་གསངས་ནས་ཐད་ཀར་བཤད་ན་ཨ་ཕ་ཡི་དམ་
དྲག་ཆེ་བའི་བྱ་སྤྱོད་དེ་དག་ལ་བཟོད་བསྲན་བྱེད་རྒྱུ་མིན། ཞེས་སྨྲས་ཡོད་པ་རེད།
དོན་དངོས་སུ་གྷོ་ར་ཡིས་རང་གི་ཨ་ཕའི་ཕྱོགས་ཀྱི་འབྲེལ་ལམ་མཐའ་དག་བཅད་
ནས་མཚམས་འཇོག་བྱས་ཡོད་པ་ཞིག་རེད།
གྷོ་ར་ལ་ག་དུས་ཡིན་ནའང་རང་གི་ཨ་ཕའི་མཐའ་འཁོར་དུ་འཛོམས་པའི་
བྲམ་ཟེའི་རིགས་ཀྱི་པཎ་ཌི་ཏ་རྣམས་ལ་རྩོད་པ་ཚ་ནན་བྱེད་རྒྱུའི་གོ་སྐབས་རག་
བཞིན་ཡོད་པ་དང༌། དེ་ལ་རྩོད་པ་ཞེས་བརྗོད་ན་ཧ་ལམ་རུང་ཙམ་ཞིག་རེད།
གང་ལྟར་ཁོའི་སྐད་ཆ་དེ་ཚོ་གདོང་གི་ངོས་སུ་འགྲམ་ལྕག་གཞུས་པ་དང་ཆེས་འདྲ་
བ་ཞིག་རེད། པཎ་ཌི་ཏ་དེ་ཚོ་མང་ཆེ་བ་མཁས་པའི་རྣམ་དཔྱོད་གང་འཚམ་
ལྡན་པ་ཤ་སྟག་ཡིན་ནའང་ཚད་མེད་པའི་ཁོང་ཚོའི་མངོན་འདོད་ཀྱི་རེ་བ་ཤུགས་
དྲག་པོ་དེ་ནི་ཞོར་ཐོབ་ཁེ་དབང་དང་ཟུར་ཕོགས་ཡོང་འབབ་སོགས་ཀྱི་ཆེད་ཁོ་
ན་ཞིག་རེད། ཁོང་ཚོས་གྷོ་ར་ལ་སྟངས་འཛིན་གཏན་ནས་བྱེད་མི་ཐུབ་པར་
མ་ཟད་གྷོ་ར་ཡི་གདུག་རྩུབ་ཆེ་བའི་དྲག་ཤུལ་དེ་འཆི་རྐྱེན་དུ་འགྱུར་བར་བྱེད་པའི་
འཇིགས་སྣང་ལྟ་བུ་ཞིག་ཏུ་ཆ་འཇོག་བྱེད་ཀྱིན་ཡོད་པ་ཞིག་རེད།
ཡིན་ནའང་ཁོང་ཚོའི་ནང་གི་མི་གཅིག་ལ་གྷོ་ར་ཡིས་བཀུར་སྟི་དང་གུས་
ཞབས་བླ་ན་མེད་པ་ཞིག་བྱེད་བཞིན་ཡོད་པ་དང་། ཁོའི་མིང་ལ་བི་དྷ་ཡཱ་བ་གྷི་
ཤི་ཞེས་འབོད་ཅིང་། ཁོ་ནི་ཁི་རེས་ཤུ་ན་དྷ་ཡལ་གྱིས་རིག་བྱེད་ཀྱི་གཞུང་ལུགས་
ཀྱི་གོ་དོན་ཞིབ་འགྲེལ་དང་རྒྱས་བཤད་བྱེད་པའི་ཆེད་དུ་གླས་ཡོང་བ་ཞིག་རེད།
ཐོག་མར་གྷོ་ར་ཡིས་ཁོ་ལ་ཁེངས་དྲེགས་རློམ་སེམས་དང་བཅས་ཅི་འདོད་རང་
72

མོས་ལྟར་བྱེད་རྒྱུའི་འབད་བརྩོན་བྱེད་ངེས་ནའང༌། དེ་རྗེས་མི་རིང་བར་ཁོའི་
ཁེངས་དྲེགས་དང་རློམ་སེམས་རྣམས་ཡལ་བར་ངེས་པ་ཞིག་རེད། གྷོ་ར་དང་
ངོ་ཤེས་སུ་གྱུར་པའི་མི་དེ་རླབས་ཆེན་གྱི་ཤེས་ཡོན་པ་ཁོ་ན་ཙམ་ཞིག་མིན་པར་
མ་ཟད་ཁོའི་སེམས་ཀྱི་ནང་གི་གུ་ཡངས་པའི་རང་གཤིས་དེ་ཡང་ངོ་མཚར་སྐྱེ་
དགོས་པ་ཞིག་རེད། གྷོ་ར་ཡི་སེམས་ལ་མི་ཞིག་གིས་ལེགས་སྦྱར་གྱི་རིག་པའི་
གཞུང་ལུགས་རྐྱང་རྐྱང་ཉམས་ཞིབ་བྱས་པ་ཡིན་ན་ཚོར་བ་ཧ་ཅང་གི་རྣོན་པོ་དང་
ཤེས་རབ་ཀྱི་ཀློང་རྡོལ་བ་ཞིག་ནམ་ཡང་ཡོང་གི་མ་རེད་བསམ་པའི་ཚོད་དཔག་
བྱེད་བཞིན་ཡོད་པ་དང་། བི་ངྷི་ཡཱ་བ་གྷི་ཤ་ཡི་རང་གཤིས་ཀྱི་ཀུན་སྤྱོད་ལ་སྟོབས་
ཤུགས་དང་ཞི་བདེ། གཡོ་བ་མེད་པའི་བཟོད་སྒོམ་སོགས་རྒྱ་ཆེ་ཞིང་གཏིང་
ཟབ་པ་ལྟ་བུ་ཞིག་མངོན་པ་དེ་ལ་གྷོ་ར་ཡིས་གུས་ཞབས་དང་བརྩི་བཀུར་མི་བྱེད་
མཐུ་མེད་དུ་གྱུར་པར་མ་ཟད། ད་དུང་ཁོས་མིག་སྔའི་པཎ་ཌི་ཏ་རྣམས་ཀྱི་མདུན་
ནས་རང་གིས་རང་ལ་སྟངས་འཛིན་བྱེད་དགོས་སྙམ་པའི་རྟོག་པ་སྐྱེས། གྷོ་ར་
ཡིས་རིག་བྱེད་ཀྱི་གཞུང་ལུགས་ཀྱི་སྐོར་ཁོའི་དྲུང་ནས་སྦྱང་རྒྱུའི་འགོ་བཙུགས་
ཤིང༌། གྷོ་ར་ནི་བྱ་བ་གང་ཞིག་བྱས་ན་རང་གིས་སེམས་ཐག་གཙང་བཅད་བྱས་
ནས་སྒྲུབ་མཁན་ཞིག་མ་གཏོགས་ནམ་ཡང་གློ་བུར་ཚབ་ཚུབ་ཀྱི་ངང་ནས་མགོ་
བདེ་དྲན་འཕྲུལ་སོགས་ཀྱི་ཕྱོགས་ལ་ཆུ་མཆོང་བྱེད་མཁན་ཞིག་མ་རེད།
དུས་སྐབས་དེ་དང་ཆབས་ཅིག་ལ་མ་སྒྲིག་ལྷུན་གྲུབ་ཏུ་དབྱིན་ཇི་པ་ཡེ་ཤུའི
ཆོས་ལུགས་སྤེལ་མཁན་ཁ་ཤས་ཀྱིས་གསར་ཤོག་སྟེང་དུ་སྤེལ་བའི་རྩོད་རྙོག་ཅིག་
འཐོན་པའི་འགོ་ཚུགས་པ་དང་། ཚཌ་པར་དུ་ཐོན་པའི་རྩོམ་ཡིག་ནང་དུ་ཁོང་ཚོས་
ཧིན་དྷུའི་ཆོས་ལུགས་དང་ཧིན་དྷུའི་སྤྱི་ཚོཌ་ལ་སྐྱོན་བརྗོད་བྱས་ཏེ། ད་དུང་དེའི་ཐོག་
73-

ལ་གྲོས་མོལ་བགྲོ་གླེང་བྱེད་པའི་འབོད་སྐུལ་གདན་འདྲེན་བྱས་ཡོད་པ་དང་། གྷོ་
ར་ལ་དེ་ལྟ་བུའི་གོ་སྐབས་ཤིག་རག་ན་ཁོ་རང་ཉིད་ཀྱི་ཕྱོགས་ནས་གྲ་སྒྲིག་ཨང་གསར་
ཡོད་པའི་རྒྱུ་མཚན་གྱིས་དེ་མ་ཐག་ཏུ་ཁོ་ལ་ངར་ལངས་ཏེ། འུར་འུར་ཟང་ཟིང་
གི་རྩོད་གླེང་ནང་དུ་བྲེལ་ཚུབ་ཀྱིས་ཞུཌ་ནས་གནད་འགག་ཆེ་བའི་དམ་པའི་གསུང་
རབ་ཀྱི་ཁྲིམས་དང་བཀའ་རྒྱ་རིམ་པར་བརྒྱུད་ནས་ཡོང་བ་དང་། མི་མང་གིས་
དགའ་མོས་བྱེད་པའི་ཡུལ་སྲོལ་་གོམས་གཤིས་ལ་སོཌ་པའི་རྒྱབ་ལྗོངས་འོག་ནས་
རང་གི་ཁ་གཏད་ཀྱི་ཕྱོགས་སྔ་ཐམས་ཅད་ཚར་གཅོད་པར་འདོད་ནས། ཁོས་
ཕྱི་རྒྱལ་པ་ཞིག་གིས་ཧིན་དྷུའི་སྤྱི་ཚོགས་ལ་སྣང་ཆུང་ཁྱད་གསོད་བྱས་པའི་ཐོག་ལ་
རང་གི་ཚོར་བ་སྐྱེན་པོ་དེ་མདུན་དུ་དེད་ནས། ཧིན་དྷུའི་སྤྱི་ཚོཌ་ཀྱི་ལ་རྒྱ་སྲུང་སྐྱོབ་
བྱེད་རྒྱུའི་ལས་འགན་ཕྲག་ཏུ་བླངས། གྷོ་ར་ནི་རང་ཉིད་ཀྱི་འགལ་ཟླའི་ཚོཌ་པ་ཞིག་
གིས་ཧིན་དྷུལ་སྐྱོན་དང་ནོར་འཁྲུལ་སོཌ་ཀྱི་ཁག་དང་ཡ་ལབཞག་ན་དེ་ལ་སྐྱོན་ངོས་
ལེན་གཅིག་ཀྱང་གཏན་ནས་མི་བྱེད་མཁན་ཞིག་ཡིན་པར་མ་ཟད། དེའི་ཆ་ཤས་
ཀྱི་ཆ་ཙམ་ཡང་སྐྱོན་དང་ནོར་འཁྲུལ་དུ་ཁས་ལེན་མི་བྱེད་མཁན་ཞིག་རེད། གསར་
ཤོག་ནང་དུ་ཕན་ཚུན་དགག་ཡིག་སྣ་ཚོཌ་སྤེལ་རེས་བྱས་པའི་མཐའ་མཇུག་ཏུ་རྩོམ་
སྒྲིག་པས་དགག་ཡིག་འགྲེམས་སྤེལ་བྱེད་པའི་ཡིག་འབྲེལ་གྱི་མཚམས་བཞག
ཡིན་ནའང་གྷོ་ར་ལ་དངོས་ཤུགས་བརྒྱུད་གསུམ་དང་ཕྱོགས་ཡོངས་ནས་
༦༦
ངར་ཤུགས་ལངས་ཏེ་ཧིན་དྷུའི་རིང་ལུགས་” ཞེས་པའི་དེབ་ཅིག
དབྱིན་ཡིག་ནང་དུ་འབྲི་རྒྱུ་དང་དེབ་དེའི་ནང་དུ་རང་གི་ནུས་ཤུགས་ཡོད་དགུ་
རྩལ་ཏུ་བཏོན་ནས། གལ་གནད་ཆེ་ཤོས་ཀྱི་རྩོད་གླེང་རྙོག་འཛིང་རྣམས་ཕྱོགས་
གཅིག་ཏུ་བསྡུས་ནས་དེའི་ཐོག་ལ་རིགས་པ་དང་ལུང་གི་སྒྲུབ་བྱེད་བཀོད་ནས།
74

སྐྱོན་དང་ཉེས་པའི་རྡུལ་དང་བྲལ་བའི་ཧིན་དྷུའི་ཆོས་ལུགས་དང་དེའི་སྤྱི་ཚོགས
རྣམས་ར་སྤྲོད་དང་ཁུངས་སྐྱེལ་བྱེད་རྒྱུའི་གྲ་སྒྲིག་འོག་ནས་ཁོས་རང་ཉིད་ཀྱི་འདོད་
འདུན་དབང་བཙན་པར་བྱས་ཏེ། ཁྲིམས་རྩོད་ཞུ་གཏུགས་ཀྱི་བདེན་དཔང་
གིས་དེབ་དེ་མཇུག་བསྒྲིལ་བར་བྱས་པར་མ་ཟད། ཁོས་ངག་ནས་ང་ཚོས་གཏན་
ནས་ང་རང་ཚོའི་རྒྱལ་ཁབ་དེ་ཕྱི་གླིང་པའི་ཁྲིམས་ཁང་གི་ར་བ་རུ་ཡར་ལངས་
ནས་འཇོག་པ་དང༌། ཕྱི་རྒྱལ་པ་ཞིག་གི་ཁྲིམས་ལུགས་ཡིག་ཆ་གཞིར་བཟུང་
ནས་ཁྲིམས་ཐག་གཅོད་འཇུག་རྒྱུ་མེད་པ་དང་། ང་རང་ཚོའི་ཁམས་དང་མོས་
པ་དེ་ངོ་ཚ་ཁྲེལ་མེད་ཅིག་གམ་ཡང་ན་གཟི་བརྗིད་ཀྱི་དཔལ་ཡོན་ལྡན་པ་གང་ཞིག་
ཡིན་ནའང་དེ་ནི་ཕྱི་རྒྱལ་པའི་ཚད་གཞིའི་ཐེམ་པ་རེ་རེའི་སྲང་ལ་འཇལ་དགོས་
པ་ཞིག་གཏན་ནས་མ་རེད། ང་ཚོས་གཏན་ནས་ང་རང་ཚོ་སྐྱེ་སའི་རྒྱལ་ཁབ་
འདིའི་ཐད་ལ་གནོང་ངོས་ལེན་གྱི་དགོངས་སེལ་བྱེད་མི་དགོས་པ་ཞིག་རེད། ང་
ཚོའི་སྲོལ་རྒྱུན་གྱི་ཡུལ་སྲོལ་གོམས་གཤིས་ཡིན་ནའང་རེད། དེ་མིན་དེ་དག་
གི་སྐོར་ལས་འཕྲོས་པའི་དམ་པའི་གསུང་རབ་རྣམས་ཡིན་ནའང་རེད། དེ་ཚོ་
ཚང་མ་གཞན་སུ་ཞིག་གིས་ཀྱང་མ་རེད་ལ་ང་ཚོ་ཁོ་ན་ལ་བདག་པ་ཞིག་ཀྱང་མ་
རེད། ང་ཚོས་ངེས་པར་དུ་ང་རང་ཚོའི་རྒྱལ་ཁབ་དང་ང་རང་ཚོ་བློ་སྟོབས་ཆེན་
པོའི་སྒོ་ནས་སྲུང་སྐྱོབ་བྱེད་དགོས་པ་དང་། ང་རང་ཚོའི་ཕ་མེས་ཀྱི་རྒྱལ་ཁབ་
ཀྱི་རྡོག་ཁྲེས་དེ་སྟོབས་ཤུགས་དང་སྙིང་སྟོབས་ཡོངས་སུ་འབྲེལ་བའི་སྒོནས་འཁུར་
ཐུབ་པ་བྱེད་དགོས་ཀྱིན་འདུག ཅེས་བཤད།
འདི་འདྲའི་ལྟ་གྲུབ་ཀྱི་བསམ་ཚུལ་རྒྱ་ཆེན་པོ་ཞིག་གི་འོག་ནས་ཆོས་ལུགས་
ཀྱི་དད་མོས་ལྟར་གྷོ་ར་ཡིས་ཆུ་བོ་གང་གཱའི་ནང་ནས་ཁྲུས་བྱེད་རྒྱུའི་འགོ་བཙུགས་
75-

སྟེ། འཆར་ཅན་དུ་ཞོགས་པ་དང་དགོང་མོ་ཆོ་ག་ཕྱག་ལེན་གྱི་མཛད་སྒོའི་ལག་
ལེན་བསྟར་བ་དང་། ཁྱད་པར་དུ་རང་ཉིད་ཀྱིས་གང་དུ་ཐུག་རེག་བྱས་པ་དང་
བཟའ་བཏུང་ཅི་ཞིག་བྱས་པ་སོགས་ལ་དམིགས་བསལ་གྱི་དོ་སྣང་བྱེད་པར་མ་
ཟད། མཐའ་ན་བྲམ་ཟེ་རྣམས་ཀྱི་མགོ་ལྟག་ཏུ་ལུགས་སྲོལ་གོམས་གཤིས་ལ་
ཆགས་ཞེན་ཆེ་བའི་རྟགས་མཚན་ལྟ་བུ་རུ་བཞག་པའི་སྐྲ་ཡི་ཆུན་པོ་ཞིག་སྐྱེ་རུ་
བཅུག་ཡོད་པ་དེ་ལ་ཡང་གཟབ་གཟབ་བྱས་ཏེ་དོ་སྣང་བྱེད་བཞིན་ཡོད་པར་མ་
ཟད། ཞོགས་པ་རེ་རེ་ལ་རང་གི་ཕ་མ་གཉིས་ཀྱི་དྲུང་དུ་ཕྱིན་ནས་ཞབས་ཀྱི་རྡུལ་
སྤྱི་བོར་ལེན་པ་དང༌། སྔོན་ཆད་ཁོས་འགྱོད་སེམས་མེད་པར། མ་རབས།
སྤྱོད་ངན། རིགས་ངན། ཐ་ཤལ། བརྗོད་ཡུལ་གྱི་རང་གི་གཅེན་པོ་ལ་ཡང་
རང་གི་ཕུ་བོ་ཞིག་ཡིན་པའི་ཆ་ནས་ད་ལྟ་ཁོ་ཁང་མིག་ནང་དུ་འགྲོ་བའི་སྐབས་གང་
ཡིན་ལ་ཡར་ལངས་ནས་གུས་ཞབས་བྱེད་བཞིན་ཡོད་ནའང་མོ་ཧེམ་གྱིས་དེ་ལ་
བཟོད་སྒོམ་མི་བྱེད་པར་ཁོའི་གློ་བུར་བའི་འགྱུར་བ་ལ་ཁྲེལ་དགོད་དང་སྣ་ཤུ་རྒྱག་
ངེས་ནའང་གྷོ་ར་ཡིས་ཕྱིར་ཁོ་ལ་ལན་གང་ཡང་མི་སློག་པ་ཞིག་རེད།
གྷོ་ར་ཡི་ཆོས་བཤད་དང་མིག་དཔེ་ཡིས་སེམས་ཤུགས་ཆེ་བའི་མི་སྐོར་ཞིག་
སྐོང་ཚོགས་བྱས་ནས་རྒྱུན་ལྡན་དུ་ཁོའི་མཐའ་འཁོར་དུ་བསྐོར་ནས་ཡོད་པ་དང་།
དེ་ཚོ་མཐོང་སྣང་དུ་གྷོ་ར་ཡི་ཆོས་བཤད་ལ་བརྟེན་ནས་ཁོང་ཚོའི་གཤིས་རྒྱུད་ལ་
ལྡོག་ཕྱོགས་ཀྱི་དགྲ་བོའི་ཁ་གཏད་དུ་ལང་བར་བྱེད་པའི་ངར་ཤུགས་ཀྱི་རང་དབང་
ཞིག་ཐོབ་པར་བྱས་ཡོད་པ་ལྟ་བུ་ཞིག་དང་། དེ་ནི་ཁོང་ཚོས་ཁོ་རང་ཚོ་རང་ཉིད་
ལ་དཀའ་སྡུག་གི་དབུགས་རིང་ཞིག་དང་ལྷན་དུ་ང་ཚོས་གནད་དོན་མང་པོ་ཞིག་
བསྐྱར་བཤད་དང་ཡང་བཤད་བྱེད་དགོས་དོན་མི་འདུག ང་རང་ཚོ་ལེགས
·76 -

པོ་ཡོད་པའམ་ཡང་ན་སྐྱོ་བོ། དེ་མིན་སྲིད་པའི་དཔལ་ཡོན་དར་བའི་མི་རིགས་
ཤིག་གམ་ཡང་ན་སློབ་གསོའི་ཤེས་རིག་མ་དར་བའི་ཀླ་ཀློ་བཅས་གང་ཡིན་ནའང་
དེ་ལ་གནད་དོན་གང་ཡང་མི་འདུག ཇི་སྲིད་ང་ཚོ་གནས་པ་དེ་སྲིད་དུ་ང་རང་
ཚོ་ང་རང་ཚོ་རེད། ཅེས་བརྗོད་པ་དང་འདྲ་བོ་ཞིག་རེད།
འོན་ཀྱང་ཤེས་འདོད་ཆེ་བའི་ཡ་མཚན་པ་ཞིག་ནི། ཁི་རེས་ཤི་ན་དྷ་ཡལ་
གྱིས་གྷོ་ར་ཡི་གློ་བུར་བའི་འགྱུར་བ་ལ་དགའ་སྤྲོའི་རྣམ་པ་གང་ཡང་སྟོན་གྱིན་མེད་
པར་མ་ཟད། དེའི་ལྡོག་ཕྱོགས་ནས་ལངས་ཏེ་ཁོ་ལ་ཉིན་གཅིག་སྐད་བཏང་ནས།
ངའི་བུ། ཁྱོད་ཀྱིས་ལྟོས་དང་། ཧིན་དྷུའི་རིང་ལུགས་དེ་ཧ་ཅང་རྒྱ་ཆེ་ཞིང་གཏིང་
ཟབ་པའི་རིག་པའི་གཞུང་ལུགས་ཤིག་རེད། དྲང་སྲོང་རྣམས་ཀྱིས་གཏན་འབེབས་
བྱས་པའི་ཆོས་ལུགས་ཀྱི་གཏིང་ཟབ་པའི་ཡོན་ཏན་དེ་ལ་མི་སུ་ཡིན་ཡིན་ཞིག་གིས་
གཏིང་དཔག་བྱེད་རྒྱུ་དེ་ལས་སླ་བོ་ཞིག་མིན་པ་དང་། དེ་བཞིན་དུ་ཆོས་ལུགས་
དེའི་ལྟ་གྲུབ་སོགས་ཡོངས་སུ་རྫོགས་པ་ཁོང་དུ་མ་ཆུད་པའི་སྐྱེ་བོ་ཞིག་གིས་དེ་ལ་བཀོད་
ཇུས་དང་ཐེ་གཏོགས་མ་བྱས་ན་ཡག་གི་རེད། ཁྱོད་ཀྱི་བསམ་བློ་དེ་ད་དུང་ཡོངས་
སུ་སྨིན་མེད་པ་དང་ལྷག་པར་དུ་ཁྱོད་ལ་གང་ཞིག་ལྡན་པའི་ཤེས་ཡོན་དང་སློབ་གསོ་
ཐམས་ཅད་དབྱིན་ཡིག་ནང་ནས་ཐོབ་པ་ཡིན་པར་བརྟེན། ཁྱོད་ཀྱི་ཐོག་མའི་སེམས་
ཀྱི་གཡོ་འགུལ་དེ་གློ་བུར་དུ་བྷ་རཱ་མོ་ཡི་ཚོགས་ཁག་གི་ཕྱོགས་སུ་གཡོ་འགུལ་ཐེབས་
ཡོད་པ་དང་། དེ་ནི་ཁྱོད་ཀྱི་སེམས་ཁམས་ལྟ་བུའི་རིགས་ལ་དེ་བས་ཀྱང་འོས་ཤིང་
འཚམ་པ་ཞིག་རེད། དེར་བརྟེན་ང་ལ་དེའི་ཕྱོགས་སུ་བློ་སེམས་མ་སྐྱིད་པའི་སུན་
སྣང་གཏན་ནས་མེད་པར་མ་ཟད། དེས་ང་ལ་སྤྲོ་དགའ་དཔག་ཏུ་མེད་པ་རྒྱས་
པར་བྱེད་ཀྱིན་འདུག ཡིན་ནའང་ད་ལྟ་ཁྱོད་ལམ་ཀ་གང་ཞིག་གི་རྗེས་སུ་འབྲངས་
77-

ནས་འགྲོ་བཞིན་ཡོད་པ་དེ་ཁྱོད་ཀྱི་ལམ་ཀ་གཏན་ནས་མ་རེད། དེ་ལ་ང་སྐྲག་སྣང་
སྐྱེ་བཞིན་འདུག་པས་ཁྱོད་མུ་མཐུད་ནས་ལམ་ཀ་དེའི་ཁྲོད་དུ་ཞུགས་ནས་མ་འགྲོ་
རོགས། ཞེས་སྨྲས།
གྷོ་ར་ཡིས། ཨ་ཕ་ཁྱོད་ཀྱིས་ག་རེ་གསུང་གི་ཡོད་དམ། ང་ཧིན་དྷུ་བ་
ཞིག་མ་རེད་དམ། གལ་ཏེ་ངས་ཉི་མ་དེ་རིང་གི་དུས་ཚོད་ལ་ཧིན་དྷུ་ཡི་ཆོས་དང་
ལམ་ལུགས་ཀྱི་གོ་དོན་མཐིལ་ཕྱིན་པ་ཞིག་ཤེས་ཐུབ་ཀྱིན་མེད་ནའང་ངས་སང་
ཉིན་ཡང་བསྐྱར་ཤེས་ཐུབ་ཐབས་བྱེད་ཆོག་གི་རེད། གལ་ཏེ་ངས་ཧིན་དྷུ་ཡི་
ཆོས་ལུགས་ཀྱི་གོ་དོན་ཡོངས་སུ་རྫོགས་པ་ཞིག་གཏན་ནས་ཁོང་དུ་ཆུད་མ་ཐུབ་
པ་ཡིན་ནའང་ང་ལ་མཚོན་ན་དེའི་ལམ་ལུགས་དེ་མུ་མཐུད་ནས་མཇུག་སྐྱོང་བྱེད་
རྒྱུ་དེ་ང་རང་ཉིད་ཀྱི་ལས་འགན་འབའ་ཞིག་རེད། རིན་ཐང་ལྡན་པའི་ཧིན་དྷུ་
བ་ཞིག་གི་ལུས་རྟེན་བླངས་པའི་བསོད་ནམས་ཀྱི་དགེ་བའི་མཐུ་ལ་བརྟེན་ནས།
ད་སྐབས་ང་བྲམ་ཟེའི་ཁྱིམ་ཚང་ཞིག་གི་ནང་དུ་ཁྲིད་ནས་ཡོང་ཡོད་པ་དང་། འདི་
ལྟར་བྱས་ནས་སྐྱེ་བ་ཕྱི་མ་རྣམས་ཧིན་དྷུ ཡི་ཆོས་ལུགས་དང་ཧིན་དྷུ་ཡི་སྤྱི་ཚོགས་
ཀྱི་ནང་དུ་སྐྱེ་བ་ཡང་ཡང་བརྒྱད་ནས་བླངས་པ་ཡིན་ན། དེ་རྗེས་ང་རང་གི་དམིགས་
ཡུལ་མཐར་ཐུག་གི་ཐོག་ལ་བསླེབ་པར་འགྱུར་བ་དང༌། གལ་ཏེ་ནོར་འཁྲུལ་
བྱས་ནས་ང་རང་ཉིད་རང་གི་ལས་ཀྱིས་བསྐོ་གཞག་བྱས་པའི་ལམ་ཀ་ནས་ཁ་
ཕྱོགས་འགྱུར་ཏེ་ཕྱིན་པ་ཡིན་ན། དེ་རྗེས་ལམ་ཀ་དེ་རུ་ཚུར་ཁ་ཕྱོགས་བསྒྱུར་
རྒྱུ་དེ་ནི་ཆེད་དུ་དམིགས་པའི་ལྡབ་གཉིས་འཕར་གྱི་ལུས་སེམས་ཀྱི་ངལ་རྩོལ་ཁོ་
ན་ཞིག་རེད། ཅེས་ངོ་རྒོལ་བྱས།
འོན་ཀྱང་ཁི་རེས་ཤུ་ན་དྷ་ཡལ་གྱིས་མགོ་བོ་གཡུག་གཡུག་བྱས་པ་དང
- 78

ཆབས་ཅིག་ངག་ནས དེ་ལྟ་ནའང་ངའི་བུ། མི་ཞིག་ལ་ཧིན་དྷུ་བ་ཞེས་བརྗོད་
པ་ཁོ་ན་ཙམ་ཞིག་གིས་མི་དེ་ཧིན་དྷུ་བ་རུ་འགྱུར་མི་སྲིད་པ་ཞིག་རེད། འོན་ཀྱང་
མི་དེ་ཁ་ཆེ་བ་རུ་འགྱུར་རྒྱུ་ལས་སླ་བོ་ཞིག་ཡིན་པ་དང་། ད་དུང་ཡེ་ཤུབ་རུ་འགྱུར་
རྒྱུ་དེ་བས་ཀྱང་ལས་སླ་བ་ཞིག་རེད། ཡིན་ནའང་ཧིན་དྷུ་བ་ཞིག་ཏུ་འགྱུར་རྒྱུ་
དེ། དཀོན་མཆོག་མཁྱེན། གནད་དོན་མི་འདྲ་བ་ཞིག་རེད། ཅེས་སྨྲས།
གྷོ་ར་ཡིས། དེ་བདེན་པ་རེད། ཡིན་ནའང་། ང་ཧིན་དྷུ་རུ་སྐྱེ་བ་བླངས་
པའི་ཉི་མ་དེ་ནས་བཟུང་མཐའ་ན་སྒོ་ཐེམ་ཙམ་གྱི་ཕར་ཕྱོགས་སུ་ཡང་བརྒལ་མྱོང་
མེད། གལ་ཏེ་ངས་བདེན་པའི་ལམ་ཀ་དེ་ཁོ་ན་དོན་དུ་གཉེར་ཐུབ་ན་དེ་རྗེས་
ང་རིམ་པ་བཞིན་དུ་ཡར་རྒྱས་གོང་འཕེལ་དུ་འགྲོ་ངེས་པ་ཞིག་རེད། ཅེས་བཤད།
ཁི་རེས་ཤུ་ན་དྷ་ཡལ་གྱིས། ངའི་བུ། དགོངས་འགལ་མེད་པ་ཞིག་ལ་
ངས་ཁྱོད་ལ་རྩོད་པ་བྱས་ནས་ར་སྤྲོད་ཡིད་ཆེས་སྐྱེ་བ་ཞིག་བྱེད་རྒྱུ་དེ་དཀའ་ངལ་ཆེ་
བ་ཞིག་རེད། ཁྱེད་རང་གིས་གང་བཤད་པ་དེ་ཕལ་ཆེར་དེ་ལྟར་བདེན་པ་རེད།
ཆོས་ལུགས་ག་རེ་ཡིན་ནའང་དེ་ཁྱོད་རང་ཉིད་ཀྱི་སྔོན་མའི་ལས་ལ་རག་ལས་པ་ཞིག་
རེད། དེར་བརྟེན་དུས་ཡུན་སྔ་ཕྱི་ཙམ་ཞིག་མ་གཏོགས་ཁྱོད་རང་ཉིད་རང་གི་ལམ་
ཀའི་ཁ་ཕྱོགས་སུ་ངེས་པར་དུ་འཁོར་འགྲོ་བ་ལས་གཞན་སུ་གང་ཞིག་ཀྱང་ཁྱོད་ཀྱི་
ལམ་ཀའིནང་དུ་ལང་མི་ཐུབ་པ་ཞིག་རེད། དེ་ལྟར་ལང་ཐུབ་མཁན་ནི་དཀོན་མཆོག་
ཁོ་ན་ཙམ་ཞིག་རེད། ང་ཚོ་ག་རེ་རེད་དམ་ཞེ་ན་གང་ཡང་མ་རེད། དཀོན་མཆོག་
གི་ཕྱག་མཚན་དང་ཡོ་བྱད་ཙམ་ཞིག་རེད། ཅེས་སྨྲས།
ཁི་རེས་ཤུ་ན་ངྷ་ཡལ་ལ་ལས་ཀྱི་སྐོར་གྱི་གསུང་རབ་དང་དཀོན་མཆོག་
ལ་ཡིད་ཆེས་སྟོན་པའི་གདམ་པ། དཀོན་མཆོག་དང་དབྱེར་མེད་ཞལ་ཆེམས།
79 -

གཞན་དཀོན་མཆོག་ལ་ཕྱག་འབུལ་མཆོད་པ་སོགས་བྱེད་པའི་སྐབས་སུ་གུས་
བཀུར་ངོས་ལེན་བྱེད་སྟངས་ཤིག་ལ་དཔུང་པ་གཉིས་ཆ་སྙོམས་པོར་བྱས་ནས་
བརྐྱངས་པ་དང༌། དེ་དག་གི་འགལ་ཟླའི་ཕྱོགས་རྣམས་ལ་གུ་ཡངས་ཀྱི་བསམ་
ཤེས་ཙམ་ཡང་བྱེད་དགོས་པའི་བསམ་བློ་ཞིག་ཁོ་ལ་ནམ་ཡང་འཁོར་གྱིན་མེད་
པ་ཞིག་རེད།། །།

ལེའུ་དྲུག་པ།
༄༅། །ཁི་རེས་ཤུ་ན་དྷ་ཡལ་གྱི་རང་གི་བཟའ་ཟླའི་འབོད་སྐུལ་བྱས་
ཡོད་པ་དེ་སེམས་ལ་དྲན་ནས་གཟུགས་པོར་ཁྲུས་བྱེད་རྒྱུ་དང་། བཟའ་བཏུང་
ལ་ལོངས་སུ་སྤྱོད་རྒྱུའི་རིམ་པ་རྣམས་ཚར་རྗེས་ཨ་ནན་དྷ་མོ་ཡེས་ཀྱི་ཁང་མིག་
ཏུ་ཕྱིན། དེ་ནི་ཁོ་དེར་སླེབས་ནས་ཉིན་མང་པོ་ཞིག་སོང་བའི་ནང་དུ་མོའི་ཁང་
མིག་ཏུ་སོང་བ་ཐེངས་དང་པོ་དེ་རེད། ཁོས་རང་ཉིད་ཀྱི་རྩྭ་གདན་དེ་མཁའ་འོག་
གི་ཐད་ཀའི་ས་ངོས་སུ་བཏིངས་ནས་ཐོག་ཏུ་བསྡད་པ་དང་ཆབས་ཅིག་གཟབ་
གཟབ་བྱས་ནས་རང་ཉིད་ཀྱི་མཐའ་འཁོར་དུ་ཡོད་པའི་བཅའ་དངོས་རྣམས་ཕན་
ཚུན་གཡས་འཇོག་གཡོན་འཇོག་བྱས།
ཨ་ནན་དྷ་མོ་ཡེས་ཀྱིས་གྲོས་མོལ་གྱི་འགོ་བཙུགས་ཏེ། ཁྱོད་ཀྱིས་རང་
ཉིད་ལ་སྐྱེས་པུ་དམ་པའི་གོ་འཕང་ཞིག་ཐོབ་ཐབས་བྱས་ནས་ཁྱིམ་གྱི་གནད་དོན་
རྣམས་ཀྱི་སྐོར་ལ་བསམ་བློ་གང་ཡང་མི་གཏོང་བར། རང་ཉིད་ལ་དཀའ་རྙོག་
སུན་གཙེར་གང་ཡང་མེད་པ་བྱེད་ཀྱིན་འདུག ཡིན་ནའང་ང་ལ་གྷོ་ར་ཡི་འཆི་
- 81

བདག་གི་འཇིགས་པའི་ཕྱོགས་ལ་སེམས་ཁྲལ་ཡོང་གི་འདུག ཅེས་སྨྲས།
ཁི་རེས་ཤུ་ན་དྷ་ཡལ་གྱིས། ག་རེ་བྱས་ནས། འདིར་དངངས་སྐྲག་
སྐྱེ་དགོས་པ་ཞིག་ག་རེ་འབྱུང་གི་འདུག ཅེས་དྲི་བ་བཏང༌།
ཨ་ནན་དྷ་མོ་ཡེས་ཀྱིས། ངས་གནད་དོན་དེ་ཏག་ཏག་བཤད་ཐུབ་པ་མི་
འདུག གལ་ཏེ་གྷོར་ཁོའི་ཧིན་དྷུ་ཡི་རིང་ལུགས་ཀྱི་ཚད་གཞི་འདིའི་ཐོག་ལ་མུ་མཐུད་
དུ་འདི་ལྟར་ཕྱིན་པ་ཡིན་ན། དེ་ནི་ཁོ་ཡུན་རིང་འཚོ་གནས་བྱེད་མི་ཐུབ་པའི་རྐྱེན་
ངན་གྱི་རྒྱུ་ཞིག་ཏུ་ཏན་ཏན་འགྱུར་ངེས་པ་ཞིག་རེད། ངས་ཁྱོད་ལ་རྩཚེའི་བྱིན་རླབས་
ཅན་གྱི་སྲུང་མདུད་དེ་ཁོ་ལ་མ་སྐོན་རོགས་ཞེས་ཉེན་བརྡ་སྤྲད་པ་ཡིན། འོན་ཀྱང་
ཉི་མ་དེ་དག་ལ་ཁྱོད་ལ་དམིགས་བསལ་གྱི་ཞིབ་ཆ་གང་ཡང་མ་ཐོན་པར་ཁྱོད་ཀྱིས་
སྐུད་པ་ཕྲ་མོ་ཞིག་གིས་གནད་དོན་གལ་ཆེན་ཞིག་གི་འབྱུང་རྐྱེན་དང་ཡང་ན་གཞན་
ཅི་ཞིག་འབྱུང་བར་བྱེད་རྒྱུ་རེད། ཅེས་བརྗོད་སོང་། ཡིན་ནའང་ད་ལྟ་དེ་སྐུད་པ་
ཞིག་གི་གནད་དོན་ལས་བརྒལ་ཏེ་ཡོད་པར་བརྟེན། ཁྱོད་ཀྱིས་སྐུད་པ་དེའི་ཁ་ཕྱོགས་
གང་དུ་འཐེན་རྒྱུ་ཡིན་ནམ། ཞེས་སྨྲས།
ཁི་རེས་ཤུ་ན་དྷ་ཡལ་གྱིས་འཁང་ར་དང་བཅས། ཨོ་རེད། ཁག་དང་
ཡ་ལ་ཚང་མ་ངའི་མགོ་ལ་སྐོན། ཡིན་དང་ཡིན། འོན་ཀྱང་ནོར་འཁྲུལ་གྱི་རྩ་
བ་དེ་ཁྱོད་ཀྱིས་བྱས་པ་ཞིག་མ་རེད་དམ། ཁྱོད་ཀྱིས་ཁོ་བདག་ཉར་བྱེད་རྒྱུའི་
ཐོག་ལ་ཨུ་ཚུགས་ནན་ཆེར་བྱས་པ་རེད། ཉི་མ་དེ་དག་གི་ནང་དུ་ང་ལ་ཡང་
ཆོས་ལུགས་ཀྱི་ཐོབ་ཐང་རྩོད་ལེན་བྱེད་རྒྱུའི་བསམ་ཚུལ་གང་ཡང་མེད་པར་བརྟེན།
དེའི་ཐད་ལ་བློ་འཚབ་ལངས་པ་རེད། སྐབས་དེ་དུས་ངའི་སེམས་ལ་དེ་རིང་གི་
བྱ་བ་འདི་འདྲ་ཞིག་འབྱུང་རྒྱུ་རེད་སྙམ་པའི་འཆར་སྣང་གང་ཡང་འཁོར་ཐུབ་
82

མ་བྱུང༌། ཞེས་བརྗོད།
ཨ་ནན་དྷ་མོ་ཡེས་ཀྱིས། ཁྱོད་རང་གིས་ག་རེ་བཤད་འདོད་ན་ཤོད། ངས་
ནམ་ཡང་བྱ་བ་ནོར་འཁྲུལ་ཞིག་བྱས་ཡོད་པའི་ངོས་ལེན་བྱེད་རྒྱུ་མིན། ངས་
ང་རང་ཉིད་ཀྱི་ཕྲུ་གུ་ཞིག་འབྱུང་བའི་ཆེད་དུ་གཞན་གྱིས་སློབ་སྟོན་གྲོས་འཆར་
བཏོན་པ་སོགས་ཀྱི་ཐོག་ལ་མ་བརྟགས་མ་དཔྱད་པར་བཏང་སྙོམས་སུ་བཞག་
པ་གཅིག་ཀྱང་མེད་པ་ཁྱོད་ཀྱིས་ཤེས་གསལ་རེད། ངས་གཟུངས་སྔགས་ཅི་
ཙམ་ཞིག་བགྲངས་ཡོད་པ་དང་སྲུང་འཁོར་ཅི་ཙམ་ཞིག་བཏགས་ཡོད་པ་རེད།
རེད། ཉི་མ་གཅིག་ལ་ངའི་རྨི་ལམ་ནང་དུ་ང་རང་ཉིད་ཀྱིས་དཀོན་མཆོག་ལ་
མེ་ཏོག་དཀར་པོ་སླེ་བོ་གང་ཕུལ་བ་ཞིག་རྨིས་པ་དང༌། དེ་རྗེས་དུས་ཡུན་ཅུང་
ཙམ་སོང་བའི་རྗེས་སུ་མེ་ཏོག་དེ་རྣམས་མི་སྣང་བར་གྱུར། མེ་ཏོག་དེ་རྣམས་
ཡོད་པའི་གནས་སུ་ཕྲུ་གུ་ཆུང་ཆུང་ཇི་ལྟར་མེ་ཏོག་དེ་རྣམས་དཀར་པོ་ཡོད་པ་དེ་
ལྟར་གྱི་ཕྲུ་གུ་དཀར་པོ་ཞིག་མཐོང་བྱུང་། ངས་ཁྱོད་ལ་ཕྲུ་གུ་དེ་ངས་མཐོང་སྐབས་
ངའི་རྒྱུད་ལ་ཚོར་བ་ཅི་འདྲ་ཞིག་སྐྱེས་ཡོད་མེད་དེ་བཤད་མི་ཐུབ་པ་ཞིག་རེད།
ངའི་མིག་གཉིས་ཀ་མཆི་མ་ཡིས་ཁེངས་པ་དང་ཆབས་ཅིག་མགྱོགས་མྱུར་ཏུ་ཕྲུ་
གུ་དེ་ང་རང་གི་བྲང་ཁའི་སྙིང་ག་རུ་ཚུར་ལེན་པར་བྱེད་པའི་སྐབས་སུ་ང་གཉིད་
སད་སོང༌། དེ་རྗེས་ཉིན་བཅུ་སོང་བའི་ཉི་མ་ཏག་ཏག་ལ་གྷོ་ར་ང་ལ་རག་པ་དང་
དེ་ནི་དཀོན་མཆོག་གིས་ང་ལ་རྔན་པ་རུ་གནང་བ་ཞིག་རེད། ཇི་ལྟར་བྱས་ནས་
ངས་ཁོ་གཡུག་ཐུབ་རྒྱུ་རེད་དམ། ངས་ཏན་ཏན་ཁོ་སྐྱེ་བ་སྔོན་མ་མང་པོ་ཞིག་
ལ་ང་རང་ཉིད་ཀྱི་མངལ་གྱི་ནང་དུ་འཁོར་ཏེ་ན་ཟུག་ཆེན་པོའི་ངང་དུ་གནས་ཡོད་
པ་ཤེས་ཀྱིན་འདུག དེ་མིན་ཙིའི་ཕྱིར་དུ་ཁོས་ང་ལ་ད་ལྟ་ཨ་མ་ཞེས་འབོད་ཀྱིན་
83 -

རེད་དམ། ཁྱོད་ཀྱིས་ཁོ་ངེད་གཉིས་ཀྱི་ནང་དུ་ཇི་ལྟར་ཁྱད་མཚར་བ་ཞིག་བྱས་
ནས་སླེབས་ཡོད་པ་ལ་བསམ་བློ་ཞིག་ཐོངས་དང་། མཚན་དགུང་དེ་ལ་ཚང་
མ་ང་ཚོའི་མཐའ་སྐོར་དུ་ཡོད་པའི་སྐབས་སུ་ཁྲག་མང་པོ་ཐོན་པ་ཞིག་ང་ཚོའི་ནང་
དུ་བྱུང་ཞིང་། ང་ཚོ་ཚང་མ་རང་ཉིད་ཀྱི་མི་ཚེའི་སྐྲག་སྣང་གི་ནང་དུ་ཕྱིན།
དབྱིན་ཇིའི་བུད་མེད་དེ་ང་ཚོའི་ནང་དུ་གབ་ས་ཡིབ་ས་ཞིག་གི་ཆེད་དུ་འཛུལ་ཞིང་
ཁྱོད་ཚོ་ཚང་མས་མོ་ང་ཚོའི་ནང་དུ་ཉར་རྒྱུ་ལ་སྐྲག་སྣང་སྐྱེས་ཡོད་པ་དེ་ལྟ་ནའང་།
ངས་ཁྱོད་ཀྱིས་མ་ཤེས་པ་བྱས་ནས་མོ་ང་ཚོའི་བ་ཚང་ནང་དུ་བཞག་པ་ཡིན།
མཚན་མོ་དེ་རང་ལ་མོ་ཕྲུ་གུ་སྐྱེ་བའི་སྐབས་སུ་གྲོངས་པ་དང༌། གལ་ཏེ་ངས་ཨ་
མ་འཆི་ལམ་དུ་སོང་བའི་མ་མེད་ཀྱི་ཕྲུ་གུ་དེ་ལ་བདག་པོ་བརྒྱབས་མེད་པ་ཡིན་
ན། ཁོ་གསོན་པོར་གཏན་ནས་གནས་མེད་པ་ཞིག་རེད། ཁྱོད་ཀྱིས་ཁོ་ལ་
བདག་གཅེས་ག་རེ་བྱས་ཡོད། ཁྱོད་ཀྱིས་ཁོ་ཡེ་ཤུ་བའི་གྲྭ་པ་ཞིག་ལ་ལག་སྤྲོད
བྱེད་འདོད་བྱས་ཡོད་པ་རེད། ག་རེ་བྱས་ནས། ག་རེ་བྱས་ནས་ངས་ཁོ་ཡེ་
ཤུ་བའི་གྲྭ་པ་ཞིག་ལ་སྤྲད་ན་ལེགས་པ་འདུག་གམ། ཡེ་ཤུ་གྲྭ་པ་དེ་ཁོ་ལ་ཅི་ཞིག་
རེད་དམ། ཁོས་ཕྲུ་གུ་དེའི་ཚེ་སྲོག་སྐྱབས་ཡོད་པ་རེད་དམ། ཕྲུ་གུ་དེ་ང་ལ་
རག་སྟངས་ནི་ང་རང་ཉིད་ཀྱིས་ཕྲུ་གུ་ཞིག་བཙས་པ་ལས་ཀྱང་ཡ་མཚན་པ་ལྟ་
བུ་ཞིག་མ་རེད་དམ། གང་ལྟར་ང་ལ་ཕྲུ་གུ་གནང་མཁན་ཁོང་རང་ཉིད་ཀྱིས་
ངའི་ཕྲུ་གུ་དེ་ངའི་འགྲམ་ནས་ཁྱེར་ཏེ་མ་སོང་ན་ཁྱོད་ཀྱིས་ག་རེ་བཤད་ནའང་ཁྱད་
པར་མི་འདུག ངས་ནམ་ཡང་ཁོ་བློས་གཏོང་གི་མིན༌། ཞེས་སྨྲས།
ཁི་རེས་ཤུ་ན་དྷ་ཡལ་གྱིས། དེ་ངས་ཤེས་རྒྱུ་མ་རེད་དམ། གང་ལྟར་
ཁྱོད་རང་གིས་གྷོ་ར་བདག་ཉར་བྱས་ཡོད་པ་ལྟར་ཁོ་ཁྱོད་རང་དང་ལྷན་དུ་ཡོད་
84

པ་རེད། ངས་ནམ་ཡང་ཁོ་ལ་ཇུས་གཏོགས་བྱེད་རྒྱུའི་འབད་བརྩོན་བྱས་མེད།
ངས་ཁོ་ལ་སྲུང་མདུད་བཏགས་པ་དེ་ནི། དེ་ལ་བརྟེན་ནས་གཞན་གྱིས་ཁོ་ང་
ཚོ་རང་གི་ཕྲུ་གུ་ཡིན་པ་མངོན་གསལ་ཡོང་བའི་རྒྱུ་མཚན་གྱི་ཆེད་དུ་ཡིན། དེ་
མིན་སྤྱི་ཚོགས་ནང་དུ་གནས་ཚུལ་འབྱུང་སྲིད་པ་ཞིག་རེད། འདིར་གནད་དོན་
གལ་ཆེ་བའི་དྲི་བ་གཉིས་ཐག་གཅོད་བྱེད་རྒྱུར་ལྷག་ཡོད་པ་རེད། ཁྲིམས་ལུགས་
དང་མཐུན་པར་བྱས་ན་ང་ལ་བཅའ་དངོས་གང་ཡོད་པ་དེ་ཚང་མ་མཱོ་ཧེམ་ལ་
དབང་བ་ཞིག་རེད། དེར་བརྟེན་་་
ཞེས་བརྗོད་པའི་མཚམས་དེར་ཨ་ནན་དྷ་མོ་ཡེས་ཀྱིས་སྐད་ཆའི་བཤད་
མཚམས་བཅད་ནས། སུ་ཞིག་ལ་ཁྱོད་ཀྱི་རྒྱུ་ནོར་རྣམས་བགོ་བཤའ་རྒྱག་དགོས་
ཡོད་པ་རེད་དམ། ཁྱོད་ཀྱིས་རང་གི་ཡོང་འབབ་ཡོངས་སུ་རྫོགས་པ་དེ་མོ་ཧེམ་
ལ་བཞག་ན་འགྲིག་གི་རེད། གྷོ་ར་ཡིས་ཁྱོད་ཀྱིས་རྒྱུ་ནོར་གྱི་ཆ་ཤས་ཙམ་ལ་
ཡང་ཐོབ་ཐང་རྩོད་ལེན་བྱེད་རྒྱུ་མ་རེད། ཁོ་སྐྱེས་པ་ཕོ་ཞིག་དང་། མི་ཤེས་
ཡོན་ལྡན་པ་ཞིག་རེད། ཁོ་རང་ཉིད་ཀྱིས་རང་ཉིད་གནས་པར་བྱེད་པའི་འཚོ་
ཐབས་སྒྲུབ་ཐུབ་ཀྱིན་ཡོད་ན་ཁོས་ག་རེ་བྱས་ནས་གཞན་གྱི་རྒྱུ་ནོར་ལ་སྲེད་པ་
སྐྱེ་དགོས་རེད་དམ། ང་ལ་མཚོན་ན་ཁོ་གསོན་པོར་མུ་མཐུད་ནས་འཚོ་གནས་
བྱེད་ཐུབ་པ་ཞིག་བྱུང་ན་དེས་མ་འཐུས་པ་གང་ཡང་མེད། གཞན་གྱི་བདག་
དབང་དང་འབྲེལ་བའི་དངོས་པོ་གང་ཡང་མི་དགོས། ཞེས་སྨྲས།
ཁི་རེས་ཤུ་ན་དྷ་ཡལ་གྱིས། མ་རེད། ངས་གྷོ་ར་ལ་སྐར་མ་གཅིག་ཀྱང་
མེད་པར་ཚང་མ་མོ་ཧེམ་ལ་འཇོག་དགོས་ཡོད་ཅེས་རྗོད་ཀྱིན་མེད། ང་ལ་གནང་
བའི་རྒྱ་ཁྱོན་ཆེ་བའི་ས་ཆ་ཞིག་ཡོད་པ་དེས། ལོ་རེའི་ནང་དུ་རྒྱ་གར་སྒོར་མོ་གཅིག་
85

སྟོང་རེའི་ཡོང་འབབ་་ངེས་པར་དུ་འབྱུང་ཐུབ་པ་ཞིག་རེད། འདིར་དེ་ལས་ཀྱང་
གནད་དོན་རྙོག་འཛིང་ཅན་ཞིག་ཡོད་པ་ནི་ཁོའི་གཉེན་སྒྲིག་ཆང་ས་དེ་རེད། བྱ་
བ་གང་ཞིག་ཡིན་ནའང་བྱས་ཚར་བ་དེ་བྱས་ཚར་བ་རེད། ཡིན་ནའང་དོན་དངོས་
སུ་ཁོས་ཧིན་དྷུ་ཡི་ཚད་གཞིའི་རིམ་པ་གཞིར་བཟུང་ནས་བྲམ་ཟེ་ཡི་མི་ཚང་ཞིག་གི་
ནང་དང་ལྷན་དུ་གཉེན་སྒྲིག་བྱེད་རྒྱུ་སོགས་ཀྱི་ཐོག་ལ་ངས་རོགས་པ་བྱེད་ཐུབ་པ་
ལས་གཞན་དེ་ལས་ལྷག་པའི་བྱ་བ་གང་ཡང་ངས་བྱེད་ཐུབ་རྒྱུ་མེད། དེ་ལ་ཁྱོད་
ཁོང་ཁྲོ་ལངས་ནའང་རེད་མ་ལངས་ནའང་རེད། ཅེས་བཤད།
ཨ་ནན་དྷ་མོ་ཡེས་ཀྱིས། ཁྱོད་ཀྱིས་ང་ལ་འདི་ཡིན་དེ་མིན་གྱི་གནས་ལུགས་
ལ་དཔྱོད་པའི་བློ་གྲོས་མེད་པ་བསམ་བཞིན་ཡོད་པ་དང༌། རྒྱུ་མཚན་དེ་ནི་ང་
ཁྱོད་རང་དང་གཅིག་མཚུངས་མ་ཡིན་པ་དེ་ཁོ་ན་ཙམ་ཞིག་རེད། སིམ་སིམ་
དུ་འབབ་ཅིང་ཉེས་ལྟུང་གི་དྲི་མས་མ་གོས་པའི་གཱང་གའི་ཆུ་བོ་དེ་ཕྱོགས་ཀུན་ཏུ་
རྒྱུ་བཞིན་ཡོད་པ་མ་རེད་དམ། ག་རེ་བྱས་ནས་ང་ལ་འདོད་པ་མེད་ནའང་རེད།
ཁོང་ཁྲོ་ལངས་ནའང་རེད། ངས་གྷོ་ར་ལ་བྲམ་ཟེ་ཡི་ཁྱིམ་ཚང་ཞིག་གི་ནང་དང་
ལྷན་དུ་གཉེན་སྒྲིག་བྱེད་འཇུག་དགོས་རེད་དམ། ཞེས་སྨྲས།
ཁི་རེས་ཤུ་ན་དྷ་ཡལ་གྱིས། ག་རེ། ཁྱོད་རང་བྲམ་ཟེའི་རིགས་ཀྱི་བུ་
མོ་ཞིག་མ་རེད་དམ། ཞེས་བརྗོད།
ཨ་ནན་དྷ་མོ་ཡེས་ཀྱིས། རེད། ང་བྲམ་ཟེའི་རིགས་ཀྱི་བུ་མོ་ཞིག་ཡིན་ན་
དེ་ལ་ཁྱད་པར་ག་རེ་འདུག ཅེས་ལན་བཏབ་པ་དང་ལྷན་དུ། ངས་རང་ཉིད་
ཀྱི་རིགས་རུས་ཀྱི་ང་རྒྱལ་དེ་མཚམས་བཞག་ནས་དུས་ཡུན་རིང་པོ་ཕྱིན་ཚར། རྒྱུ་
མཚན་ག་རེ་ཡིན་ཟེར་ན། མོ་ཧེམ་གྱི་གཉེན་སྒྲིག་གི་ཆང་སའི་སྐབས་སུ་ང་ཚོའི་
86

ཉེ་འབྲེལ་རྣམས་ཀྱིས། ངས་ཡུལ་སྲོལ་གོམས་གཤིས་ལ་ཆགས་ཞེན་མ་བྱས་པའི་
ཀུན་སྤྱོད་ལ་བརྟེན་ནས་སྒྲོ་འདོགས་ཀྱི་ཀླན་ཀ་མང་པོ་བྱས་སོང་། ངས་ཁོ་ཚོ་ལ་
ངོ་རྒོལ་གྱི་སྐད་ཆ་ཚིག་གཅིག་ཀྱང་མ་བྱས་པར་རྒྱང་རིང་དུ་དཀའ་ངལ་མེདཔར་
བཞག་པ་ཡིན། ཕལ་ཆེར་མི་ཚང་མས་ང་ཡེ་ཤུ་བ་ཞིག་རེད་ཅེས་རྗོད་བཞིན་ཡོད་
པ་དང་། ཁོང་ཚོའི་ཁ་ནང་ནས་སྐད་ཆ་ག་རེ་ཐོན་པ་ཡིན་ན་ངས་ཁོང་ཚོས་གང་
བརྗོད་པ་དེ་ཚོ་ཚང་མ་བཀྲ་ཤིས་པའི་ཆ་ཤས་ཤིག་ཏུ་བརྩིས་ཏེ། ང་རང་ཉིད་ཀྱིས་
རང་ཉིད་ལ་ཡེ་ཤུ་བ་རྣམས་འགྲོ་བ་མི་མ་རེད་དམ། ཞེས་དང༌། གལ་ཏེ་དཀོན་
མཆོག་གིས་འོས་འདེམས་བྱས་པ་དེ་ཁྱོད་གཅིག་པུ་ཡིན་ན་ག་རེ་བྱས་ནས་ཁོང་གིས་
ཁྱོད་ལ་དང་པོར་ཧིན་དྷུ་བའི་མདུན་ལ་ཁ་སྤུབས་ཏེ་ཉལ་བཅུག་པ་དང༌། ད་ལྟ་ཡེ་
ཤུ་བའི་མདུན་དུ་ཁ་སྤུབས་ཏེ་ཉལ་བཅུག་པ་རེད་དམ། ཞེས་ང་རང་ཉིད་ཀྱིས་རང་
ཉིད་ལ་དྲི་བའི་ལན་བཏབ་པ་ཡིན། ཞེས་སྨྲས།
ཁི་རེས་ཤུ་ན་དྷ་ཡལ་གྱིས་སྤྲོ་ཐུང་ཏོག་ཙམ་བྱས་ནས། ཨོ། དེ་ནི་ལོ་
རྒྱུས་རིང་པོ་ཞིག་རེད། ཁྱོད་རང་བུད་མེད་ཅིག་རེད། དེའི་སྐོར་ཁྱོད་ཀྱིས་
ཤེས་ཐུབ་རྒྱུ་མ་རེད། ཡིན་ནའང་འདིར་ཁྱོད་ཀྱིས་སྣང་ཆུང་བྱེད་མི་ཐུབ་པ་
ཞིག་ཡོད་པ་ནི་སྤྱི་ཚོགས་རེད། དེ་མ་མཐར་ཁྱོད་ཀྱིས་ཤེས་ཐུབ་པ་ཞིག་
རེད། ཅེས་བཤད།
ཨ་ནན་དྷ་མོ་ཡེས་ཀྱིས། ངས་དེ་ལ་དེ་བས་ཀྱང་བསམ་བློ་མ་གཏང་ན་ང་
ལ་སེམས་ཁྲལ་ཡོང་གི་མ་རེད། འོན་ཀྱང་ངས་ཅི་ཞིག་ཧ་གོ་ཐུབ་པ་དེ་ནི་ངས་གྷོ་
ར་ང་རང་ཉིད་ཀྱི་ཕྲུགུ་ལྟར་དུ་འཚར་ལོངས་གསོ་སྐྱོང་བྱས་ནས་ད་ལྟ་ང་རང་ཉིད་
ལམ་ལུགས་ལ་ཆགས་ཞེན་ཆེ་བ་ཅན་ཞིག་ཏུ་རང་དགར་གྱུར་པ་ཡིན་ན། དེ་རྗེས་
- 87--

ང་རང་ཉིད་སྤྱི་ཚོགས་ལས་རྒྱང་རིང་དུ་བྱེས་ནས་མི་མང་ལ་ཁྲིམས་འགལ་བྱས་ཏེ།
སེམས་པ་བསད་པ་ཞིག་དང་། དེ་ནི་ཏན་ཏན་ང་རང་ཉིད་ཁྲིམས་དང་འགལ་བའི་
བྱ་བ་ཞིག་ཏུ་འགྱུར་ངེས་པ་ཞིག་རེད། རྒྱུ་མཚན་དེ་ནི་ང་རང་ཉིད་ཀྱི་ཆོས་ལུགས
ཀྱི་གཟི་བརྗིད་ཁོ་ན་ལ་བསམས་ནས་ངས་མི་སུ་གང་ཞིག་ལའང་མངོན་ལྐོག་གང་
ཡང་མ་བྱས་པར། ང་རང་ཉིད་ཀྱིས་ཡུལ་སྲོལ་གོམས་གཤིས་ལ་ཆགས་ཞེན་གྱིས་
བསྟུན་ནས་བྱ་བ་བྱེད་ཀྱིན་མེད་པ་ཤིན་ཏུ་མངོན་གསལ་བྱས་པ་ཡིན། རྒྱུ་མཚན་
དེ་ལ་བརྟེན་ནས་ང་ལ་མི་སྙན་པའི་སྐད་ཆ་མང་པོ་ཞིག་འཁོར་བར་བྱས་ཀྱང་། ངས་
ངང་རྒྱུད་རིང་པོའི་སྒོནས་དེ་ལ་བཟོད་སྒོམ་བྱས་པ་ཡིན། གང་ལྟར་འདིར་གནད་
དོན་ཞིག་ད་བར་དུ་མུ་མཐུད་ནས་ངས་སྦ་གསང་བྱེད་དགོས་དོན་ནི། དེ་ནི་དཀོན་
མཆོག་གི་བཀའ་ཆད་དམ་ལས་འབྲས་ཀྱི་རྣམ་སྨིན་ལ་སྐྲག་སྣང་གིས་བྱུང་བ་ཞིག་
ཡིན། ཁྱོད་ཀྱིས་ཉན་རོགས། ང་ཚོས་གྷོ་ར་ལ་ཕྱི་གསལ་ནང་གསལ་བྱས་ནས་
གནས་ཚུལ་དེ་རྣམས་བཤད་དེ་དེ་རྗེས་ཅི་ཞིག་འབྱུང་བལྟ་ཆོག་གི་རེད། ཅེས་སྨྲས།
ཁི་རེས་ཤུ་ན་དྷ་ཡལ་གྱིས་བསམ་འཆར་དེའི་གོ་རིམ་དཀྲུགས་ནས་སྐད་
ཤུགས་ཆེན་པོ་དང་བཅས། མ་རེད། མ་རེད། ང་འཚོ་ཞིང་གནས་པའི་
རིང་དུ་ཁྱོད་ཀྱིས་དེ་ལྟར་མ་བྱེད། གྷོ་ར་ཅི་འདྲ་ཞིག་ཡིན་མིན་ཁྱོད་ཀྱིས་ཤེས་
གསལ་རེད། གལ་ཏེ་ཁོས་གནས་ཚུལ་དེ་ཤེས་པ་ཡིན་ན་དེ་རྗེས་ཅི་ཞིག་བྱེད་
མིན་བཤད་མི་ཐུབ་ཅིང་། དེ་ནས་མང་ཚོགས་ཧྲིལ་པོའི་ནང་གི་སྐད་ཆ་སྣ་མིན་
སྣ་ཚོགས་ཤིག་ང་ཚོའི་རྣ་བར་ཡོང་གི་རེད། དེ་ཁོ་ན་ཙམ་ཞིག་མ་ཡིན་པར་
ད་དུང་གཞུང་གིས་ཀྱང་ཕལ་ཆེར་ང་ཚོ་ལ་དཀའ་རྙོག་བཟོ་ངེས་པ་ཞིག་རེད། གང་
ཡིན་ཟེར་ན། གྷོ་ར་ཡི་ཨ་ཕ་དམག་མིས་གཞུང་ལ་གྱེན་ལོག་ངོ་རྒོལ་བྱེད་པའི་
88

ཁྲོད་དུ་བསད་པ་དང་། དེ་བཞིན་དུ་གྷོ་ར་ཡི་ཨ་མ་ཡང་འཆི་བའི་ལམ་དུ་སོང་
བ་ང་ཚོས་ཤེས་ཀྱིན་ཡོད། མཐའ་ན་དེ་ཙམ་དུ་མ་ཟད་རྙོག་གྲ་དེ་དག་ཡོངས་
སུ་མཇུག་བསྒྲིལ་རྗེས་ང་ཚོས་ངེས་པར་དུ་ས་གནས་ཁྲིམས་དཔོན་ལ་གནས་ཚུལ་
མཁོ་སྤྲོད་བྱེད་དགོས་ཡོད་ནའང་ང་ཚོས་དེ་ལྟར་བྱས་མེད་པ་རེད། གལ་ཏེ་
ང་ཚོས་རྒྱ་མཚོའི་ནང་གི་བྱེའུ་ཚང་སྟེ་རྙོག་གྲ་ཚ་བོ་དེ་ཕྱི་ལ་མངོན་ཏུ་བཅུག་ན།
དེ་རྗེས་ངའི་ཆོས་ཕྱོགས་ཀྱི་ཉམས་ལེན་ཚང་མ་དོན་མེད་དུ་འགྲོ་བ་དང༌། ལྷག་
དོན་དུ་དེ་རྗེས་དཀའ་རྙོག་ཆེ་བའི་འགལ་རྐྱེན་ཅི་ཞིག་ང་ལ་འབྱུང་རྒྱུ་ཡིན་མིན
དེ་སུ་གང་གིས་ཀྱང་ཤེས་ཐུབ་ཐབས་མེད་པ་ཞིག་རེད། ཅེས་སྨྲས།
ཨ་ནན་དྷ་མོ་ཡེས་ཅུང་ཟད་ཅིག་གི་རིང་དུ་ཁུ་སིམ་པོར་བསྡད་ཅིང་དེ་
རྗེས་ཁི་རེས་ཤུ་ན་དྷ་ཡལ་གྱིས་མུ་མཐུད་ནས། གྷོ་ར་ཡི་གཉེན་སྒྲིག་གི་ཐད་དུ།
ང་ལ་བསམ་ཚུལ་ཞིག་ཡོད། དེ་ནི་ཕེ་རེ ཤུ་བྷ་བྷུ་ངའི་སློབ་གྲོགས་ཤིག་ཡིན་ཞིང་།
ཁོ་ད་ལྟ་རང་སློབ་གྲྭ་ཞིག་གི་འགན་འཛིན་གྱི་གོ་ས་ནས་རྒས་ཡོལ་ཞུས་ཏེ་ལས
ཡོལ་ཕོགས་ཐོབ་འོག་གྲོང་ཁྱེར་ཀ་ལི་ཀ་ཏཱའི་ནང་དུ་བཞུགས་ཡོད་པ་ཞིག་རེད།
ཁོང་གི་མི་ཚང་དེ་འདབ་གཤོག་རབ་ཏུ་རྒྱས་པའི་བྷ་རཱ་མོ་ཡི་ཁྱིམ་ཚང་ཞིག་སྟེ།
ནང་ལ་གཉེན་སྒྲིག་གི་ལོ་ཚོད་ཟིན་པའི་བུ་མོ་མང་པོ་ཞིག་ཡོད་པ་ངས་ཐོས་ཡོད།
གལ་ཏེ་ང་ཚོས་ཐེངས་གཅིག་གྷོ་ར་ཡི་ཁ་ལོ་དེ་ཕྱོགས་སུ་སྦྱར་ཐུབ་ན། དེ་རྗེས་
ཁོང་ཚོ་ལ་ཐུག་འཕྲད་ཐེངས་ཁ་ཤས་བྱས་རྗེས་ཕལ་ཆེར་གྷོ་ར་ཡིས་དཀའ་ཁག་
གང་ཡང་མེད་པར། ཁོང་ཚོའི་ཁྲོད་ཀྱི་བུ་མོ་ཞིག་ལ་འདོད་མོས་བྱེད་ངེས་རེད།
དེ་དག་གི་རྗེས་སུ་ང་ཚོས་གནད་དོན་ཐམས་ཅད་གདེང་ཚོད་ཡོད་པའི་སྒོ་ནས་
བརྩེ་དུང་གི་ལྷ་ལ་བཞག་ན་འགྲིག་གི་རེད། ཅེས་སྨྲས།
89

ཨ་ནན་དྷ་མོ་ཡེས་ཀྱིས་སྐད་ཤུགས་ཆེན་པོའི་སྒོ་ནས། ག་རེ། གྷོ་ར་
བྷ་རཱ་མོ་ཡི་ཁྱིམ་ཚང་ཞིག་གི་ནང་ལ་འབྲེལ་གཏུགས་བྱེད་དུ་འགྲོ་དགོས་རེད་དམ།
ཁོ་བྷ་རཱ་མོ་ཡི་ཁྱིམ་ཚང་ནང་དུ་འགྲོ་མཚམས་བཞག་ནས་ཡུན་རིང་པོ་ཞིག་ཕྱིན
ཚར་བ་མ་རེད་དམ། ཞེས་བཤད།
མོས་སྐད་ཆ་བཤད་བཞིན་པའི་སྐབས་དེར། གྷོ་ར་ཁོ་རང་ཉིད་ཁང་མིག་
ནང་དུ་འཛུལ་ཡོང་བ་དང་ལྷན་དུ་ཁོའི་འབྲུག་སྐད་ལྟ་བུའི་སྐད་ངག་གིས། ཨ་
མ། ཞེས་བོས། འོན་ཀྱང་ཁོའི་ཨ་ཕ་དེར་ཡོད་པ་མཐོང་ནས་འཁྱུག་ཙམ་
ཞིག་གི་རིང་ལ་ཨུ་ཚུགས་བྱས་ཏེ་དབུགས་མཚམས་ངང་འཐེན་བྱས་ནས་བསྡད།
ཨ་ནན་དྷ་མོ་ཡེས་མགྱོགས་མྱུར་དུ་ཡར་ལངས་པ་དང་ཆབས་ཅིག་མོའི་ངོ་གདོང་
ལ་བྱམས་བརྩེའི་འོད་མདངས་རྣམ་པར་བཀྲ་བའི་འཛུམ་མདངས་ཤིག་དང་ལྷན་
ཅིག ག་རེ་རེད་དམ། ངའི་བུ། ཁྱོད་ལ་ངའི་ཕྱོགས་ནས་ག་རེ་དགོས་ཀྱིན་
འདུག་གམ། ཞེས་དྲིས།
གྷོ་ར་ཡིས། ཛ་དྲག་ཆེན་པོ་གང་ཡང་མ་རེད། རྗེས་སུ་བཤད་ན་
འགྲིག་གི་རེད། ཅེས་བརྗོད་པ་དང་ཆབས་ཅིག་ཕྱི་རུ་འགྲོ་རྩིས་བྱས། འོན
ཀྱང་ཁི་རེས་ཤུ་ན་དྷ་ཡལ་གྱིས་ཁོ་བཀག་ནས། གྷོ་ར་འཁྱུག་ཙམ་ཞིག་ལ་འདིར་
སྡོད་དང༌། ང་ལ་སྐད་ཆ་ཁ་ཤས་ཁྱོད་ལ་བཤད་རྒྱུ་ཡོད། ང་ལ་བྷ་རཱ་མོ་ཡི་
གྲོགས་པོ་ཞིག་ཡོད་པ་དང་ཁོ་ཉེ་ཆར་གྲོང་ཁྱེར་ཀ་ལི་ཀ་ཏཱའི་ནང་དུ་སླེབས་ནས་
བྷེའོ་དྲོན་སྲང་ལམ་གྱི་ཉེ་ས་ཞིག་ཏུ་བཞུགས་འདུག ཅེས་བརྗོད།
གྷོ་ར་ཡིས། དེ་ཕེ་རེ་ཤུ་བྷ་བྷུ་རེད་དམ། ཞེས་དྲིས།
ཁི་རེས་ཤུ་ན་དྷ་ཡལ་ཧང་སངས་སྟེ། ཁྱོད་ཀྱིས་ཁོ་ཇི་ལྟར་བྱས་ནས་ངོ་
90-

ཤེས་པ་ཡིན་ནམ། ཞེས་དྲིས།
གྷོ་ར་ཡིས། བྷི་ནོ་ཡི་ཕྱོགས་ནས་གོ་བ་ཡིན། ཁོང་གི་བཞུགས་ཡུལ་
དེ་བྷི་ནོ་ཡི་སྡོད་ཁང་གི་ཐག་ཉེ་ས་ཞིག་ཏུ་རེད་འདུག ཅེས་འགྲེལ་བཤད་བརྒྱབས།
ཁི་རེས་ཤུ་ན་དྷ་ཡལ་གྱིས་བཤད་འདོད་པའི་སྐད་ཆའི་མཇུག་མཐུད་ནས།
རེད། ངས་ཁྱོད་ཁོང་གི་རྩར་བཏང་ནས་ཁོང་ལ་འཚམས་འདྲི་དང་འབྲེལ་
གཏུགས་བྱ་འཇུག་རྒྱུའི་འདོད་པ་ཡོད། ཅེས་སྨྲས།
གྷོ་ར་རེ་ཞིག་ལ་ཐེ་ཚོམ་གྱི་ནང་དུ་ལྷུང་བ་དང་ཆབས་ཅིག་གནས་ཚུལ
ཁ་ཤས་ཁོའི་སེམས་ཀྱི་ནང་དུ་མངོན་གསལ་དོད་པོ་རུ་འཁོར་ཏེ་ངག་ནས། འགྲིག་
གི་རེད། ང་སང་ཉིན་དེ་ཕྱོགས་སུ་སྔ་བོ་རུ་འགྲོ་ཆོག ཅེས་སྨྲས།
ཨ་ནན་དྷ་མོ་ཡེས་གྷོ་ར་ཡིས་ལམ་སེང་ཁས་ལེན་བྱས་པར་ཡ་མཚན་བྱུང་
ནའང་། དེ་མ་ཐག་ཏུ་གྷོ་ར་ཡིས། མ་རེད། ངས་བརྗེད་ཚར་འདུག ང་སང་
ཉིན་དེར་འགྲོ་ཐུབ་པ་མི་འདུག ཅེས་བཤད།
ཁི་རེས་ཤུ་ན་དྷ་ཡལ་གྱིས། ག་རེ་བྱས་ནས་ཁྱོད་དེར་འགྲོ་མི་ཐུབ་པ་
འདུག་གམ། ཞེས་དྲིས།
གྷོ་ར་ཡིས། སང་ཉིན་ང་ངེས་པར་དུ་ཆུ་ཀླུང་གསུམ་འབབ་གྱི་མདོ་ལ་
འགྲོ་དགོས་ཡོད། ཅེས་སྨྲས།
ཁི་རེས་ཤུ་ན་དྷ་ཡལ་གྱིས། ཆུ་ཀླུང་གསུམ་འབབ་ཀྱི་མདོ་དེ་གནས་གང་
དུ་ཡིན་ནའང་ཡོད་ཡོད་པ་རེད། ཁྱོད་སང་ཉིན་ངེས་པར་དུ་འགྲོ་དགོས་དོན
ཅི་ཞིག་རེད་དམ། ཞེས་སྐད་ཤུགས་ཆེན་པོས་བརྗོད།
གྷོ་ར་ཡིས། སང་ཉིན་ཉི་མ་གཅིག་གི་རིང་ལ་དེར་ཉི་འཛིན་གྱི་ཁྲུས་གསོལ་
91-

མཛད་སྒོའི་དུས་ཆེན་ཞིག་ཡོད་པ་རེད། ཅེས་གསལ་བཤད་བྱས།
ཨ་ནན་དྷ་མོ་ཡེས་ཀྱིས། གྷོ་ར། ཁྱོད་ཀྱིས་ང་ལ་ཡ་མཚན་པའི་ཐེ་ཚོམ་
སྐྱེ་འཇུག་གི་འདུག ཆུ་བོ་གངྒཱ་དེ་ཁྱོད་ལ་མཚོན་ན་གྲོང་ཁྱེར་ཀ་ལི་ཀ་ཏཱའི་ནང་
དུ་མེད་པ་རེད་དམ། ཡང་ན་ཆུ་ཀླུང་གསུམ་འབབ་ཀྱི་མདོ་ལ་མ་སོང་ན་ཁྱོད་
ཀྱིས་ཁྲུས་བྱེད་མི་ཐུབ་པ་རེད། ཁྱོད་ཀྱིས་ཕྱི་ལོགས་སུ་རང་རང་གི་ལམ་ལུགས་
ཀྱི་གནས་བབ་ལས་བརྒལ་ཏེ་བྱ་བ་བྱེད་ཀྱིན་འདུག ཅེས་སྨྲས།
ཡིན་ནའང་གྷོ་ར་ཡིས་དེ་ལ་ལན་མ་བྱིན་པར་ཁང་མིག་གི་ཕྱི་ལ་ཐོན། རྒྱུ་
མཚན་ཅི་ཞིག་གི་ཆེད་དུ་གྷོ་ར་ཡིས་ཆུ་ཀླུང་གསུམ་འབབ་ཀྱི་མདོ་ལ་འགྲོ་རྒྱུའི་སེམས་
ཐག་བཅད་ཡོད་པ་རེད་དམ་ཞེ་ན། རྒྱུ་མཚན་དེ་ནི་ས་ཆ་དེར་ཡུལ་སྐོར་གནས་
མཇལ་བ་མང་པོ་འཛོམས་ཡོད་པ་དང༌། གྷོ་ར་ཡིས་གོ་སྐབས་ཡོད་ཚད་ཐམས་
ཅད་ལ་ཧབ་ཐོབ་བརྒྱབས་ནས་ཁོ་རང་ཉིད་ཀྱི་གདེང་ཚོད་མེད་པའི་བསམ་པ
དང་སྔར་གྱི་རྟག་པ་མཐའ་བཟུང་གི་འདོད་ཚུལ་ཐམས་ཅད་རྒྱང་རིང་དུ་འདོར་
བར་བྱེད་པའི་ཆེད་དུ། ཁོ་རང་ཉིད་ཀྱི་ལུང་པའི་ཡུལ་མི་དཀྱུས་མ་རྣམས་དང་
མཉམ་དུ་ལྷན་ཅིག་ཏུ་བསྡད་ནས་ཁོང་ཚོ་ལ་སྙིང་ཁོང་རུས་པའི་གཏིང་ནས། ང་
ཁྱོད་ཚོའི་རེད། ཁྱོད་ཚོ་ངའི་རེད། ཅེས་སྨྲ་བར་བྱེད་རྒྱུའི་ཆེད་དུ་རེད།། །།

ལེའུ་བདུན་པ།
༄༅། །ཞོགས་པ་དེར་བྷི་ནོ་གཉིད་ལས་སད་སྐབས། ཞོགས་པ་སྔ་
བོའི་དུས་ཀྱི་མེ་ཏོག་རྣམས་ཀྱི་ཆུན་པོ་ཁ་ཕྱེས་ནས་ཡོད་པའི་འོད་མདངས་དེ་ཇི་
ལྟར་དྭངས་ཤིང་གསལ་བ་ཞིག་ཡིན་པ་དེ་ལྟར་དུ་མེ་ཏོག་དེ་དག་གི་བསུང་ཞིམ་
གྱི་དྲི་ངད་དེ་ཡང་གསར་དུ་བཙས་མ་ཐག་པའི་བྱིས་པ་ཞིག་གི་འཛུམ་བག་
ཁྲོད་དུ་མངོན་གྱིན་ཡོད་པ་ལྟ་བུ་ཞིག་ལ། དྭངས་གཙང་གི་ཞོགས་པའི་འོད་
སྣང་ཁྲོད་དུ་སྤྲིན་དཀར་གྱི་དུམ་བུ་ཁ་ཤས་དམིགས་ཡུལ་གང་ཡང་མེད་པར་ནམ་
མཁའ་རུ་ལྡིང་འཁོར་བྱེད་བཞིན་མཆིས།
ཇི་ལྟར་ཁོ་ཐོག་གཡབ་ནང་ནས་ཡར་ལང་པར་བྱེད་པའི་སྐབས་སུ། ཁོས་
ཉི་མ་གཞན་ཞིག་གི་ཞོགས་པའི་སྤྲོ་སྐྱིད་ཀྱི་དྲན་སྣང་ཡིད་ལ་འཁོར་ཞིང་། སྐབས་
དེར་ཁོས་ཕེ་རེ་ཤུ་བྷ་བྷུ་སྲང་ལམ་བརྒྱུད་དེ་ལག་པ་གཅིག་གི་ནང་དུ་མཁར་རྒྱུག་
བཟུང་ཞིང་ལག་པ་གཞན་པ་དེ་སཱ་ཏི་ཤ་ཡིས་བཟུང་ནས་ག་ལེར་ཕེབས་ཡོང་གི་
ཡོད་པ་མཐོང་།

དེ་རྗེས་དེ་མ་ཐག་ཏུ་སཱ་ཏི་ཤ་ཡིས་བྷི་ནོ་མཐོང་ཞིང་ཁོས་ལག་པ་གཉིས་
ཀྱིས་ཐལ་སྒྲ་བརྡབས་ཏེ། བྷི་ནོ་བྷ་བྷུ། ཞེས་སྐད་ཅོར་བརྒྱབས། ཕེ་རེ་ཤུ་བྷ་
བྷུ་ཡིས་ཀྱང་ཐོག་གཡབ་ལ་ཡར་བལྟས་པ་དང་མཉམ་དུ་བྷིནོ་དེར་ཡོད་པ་མཐོང་།
བྷི་ནོ་བྲེལ་ཚུབ་ཀྱི་ངང་ནས་ཐོག་ཁང་ལས་མར་ཁོ་གཉིས་ལ་ཐུག་འཕྲད་དུ་ཡོང་
བ་དེ་བཞིན་དུ་ཁོ་གཉིས་ཀྱང་ཁང་པའི་ནང་དུ་ཡར་འཛུལ།
སཱ་ཏི་ཤ་ཡིས་བྷི་ནོ་ཡི་ལག་པ་གཉིས་ག་དམ་པོར་བཟུང་ནས། བྷི་ནོ་བྷ་
བྷུ། ཁྱོད་ག་རེ་བྱས་ནས་ང་ཚོའི་ནང་དུ་ང་ཚོ་ལ་ཐུག་འཕྲད་དུ་མ་ཡོང་པ་ཡིན་
ནམ། ཁྱོད་རང་ང་ཚོའི་ཁང་པའི་སྒོ་འགྲམ་དུ་ཕེབས་པའི་ཉིན་མོ་དེར། ཁྱོད་
ཀྱིས་ཉི་མ་གཞན་པ་ཞིག་ལ་ང་ཚོའི་ནང་དུ་ང་ཚོ་ལ་ཐུག་འཕྲད་དུ་ཡོང་རྒྱུའི་ཁས་
ལེན་དམ་བཅའ་བྱས་པ་མ་རེད་དམ། ཞེས་བརྗོད།
བྷི་ནོ་ཡིས་རང་གི་ལག་པ་བྱམས་བརྩེ་ལྡན་པའི་སྒོ་ནས་བྱིས་པ་དེའི་སྟེང་
ལ་བཞག་སྟེ་ཁོ་ལ་འཛུམ་མདངས་ཤིག་བསྟན། སྐབས་དེར་ཕེ་རེ་ཤུ་བྷ་བྷུ་ཡིས་
གཟབ་གཟབ་བྱས་ནས་རང་གི་རྒྱུག་རྟེན་དེ་ཅོག་ཙེ་ཞིག་གི་ཁ་སྤྲོད་དུ་ཐད་ཀར
གྱེན་དུ་བསླངས་ནས་བཞག་ཅིང་། དེ་རྗེས་མར་བསྡད་དེ། ང་ལ་བརྡབ་སྐྱོན
བྱུང་བའི་ཉིན་མོ་དེ་རུ་གལ་ཏེ་ཁྱོད་མེད་པ་ཡིན་ན་ངས་ཅི་ཞིག་བྱེད་དགོས་མི་ཤེས་
པ་ཞིག་རེད། ཁྱོད་ང་ཚོ་ལ་བཀའ་དྲིན་ཧ་ཅང་ཆེན་པོ་ཡིན། ཞེས་བརྗོད།
བྷི་ནོ་ཡིས་བཀའ་མོལ་དེ་ལྟ་བུ་ཟློག་ཐབས་ཀྱིས། ཨོ། དེ་གང་ཡང་མ་
རེད། དེའི་སྐོར་ལ་བཀའ་མོལ་དེ་འདྲ་མ་གསུང་རོགས་གནང། ཞེས་སྨྲས།
སཱ་ཏི་ཤ་ཡིས། ཨོ། རེད། བྷི་ནོ་བྷ་བྷུ། ཁྱོད་ལ་ཁྱི་ཞིག་རག་མ་བྱུང་
ངམ། ཞེས་གློ་བུར་དུ་དྲི་བ་ཞིག་དྲིས།
94

བྷི་ནོ་ཡིས་འཛུམ་མདངས་ཤིག་བསྟན་པ་དང་ཆབས་ཅིག ཁྱི་ཨེ།
དགོངས་འགལ་མེད་པར་ཞུ། ང་ལ་ཁྱི་ཞིག་རག་མ་བྱུང༌། ཞེས་ལན་བཏབ།
སྭ་ཏི་ཤ་ཡིས། ག་རེ་བྱས་ནས་ཁྱོད་ཀྱིས་ཁྱི་མ་ཉར་བ་ཡིན་ནམ། ཞེས་
རྒྱུ་མཚན་འདྲི་རྩད་བྱས།
བྷི་ནོ་ཡིས། ཁྱི་ཞིག་ཉར་རྒྱུའི་བསམ་བློ་དེ་ངའི་སེམས་ཀྱི་ནང་ལ་ནམ་
ཡང་འཁོར་མ་བྱུང༌། ཞེས་སྨྲས།
ཕེ་རེ་ཤུ་བྷ་བྷུ། བྷི་ནོ་ཡི་རྒྱབ་ལོགས་སུ་ལངས་ནས། ང་ལ་བརྡབ་སྐྱོན་
བྱང་བའི་ཉི་མ་དེ་རང་ལ་སཱ་ཏི་ཤ་འདིར་ཕྱིན་ཡོད་པ་ངས་གོ་སོང་། དགོངས་
འགལ་མེད་པ་ཞུ་རྒྱུ་ཞིག་ལ་ཁོས་ཏན་ཏན་ཁྱོད་ལ་ཡང་ཡང་སུན་པོ་བཟོས་ཡོད་
པ་རེད། ཁོས་སྐད་ཆ་ཧ་ཅང་མང་པོ་ཤོད་ཀྱིན་ཡོད་པར་བརྟེན། ཁོའི་གཅེན་
མོས་ཁོའི་མིང་འདོགས་ལ་སྐུ་ཞབས་སྐད་ཆའི་སྒམ་ཆུང་ཞེས་བཏགས་ཡོད་པ་
རེད། ཅེས་སྨྲས།
བྷི་ནོ་ཡིས། ང་ཡང་འདོད་མོས་ཡོད་པའི་སྐབས་སུ་གཏམ་གླེང་རྒྱུན་
མ་ཆད་པར་བྱེད་རྒྱུ་ལ་དགའ་མཁན་ཞིག་ཡིན། དེས་ན་ང་ཚོ་ལྷན་ཅིག་
ཏུ་མཉམ་པོར་འཛོམས་པ་དེ་ཧ་ཅང་ལེགས་པོ་བྱུང་བ་མ་རེད་དམ། སཱ་ཏི་
ཤ་བྷ་བྷུ། ཞེས་བརྗོད།
སཱ་ཏི་ཤ་ཡིས་མུ་མཐུད་ནས་ཁོ་རང་གི་དྲི་བ་རྣམས་དྲིས་ཤིང་བྷི་ནོ་ཡིས་
ཁོའི་དྲི་བ་རྣམས་ལ་ལན་བཏབ། འོན་ཀྱང་ཕེ་རེ་ཤུ་བྷ་བྷུ་ཡིས་བཀའ་མོལ་མང་
པོ་མི་གནང་ཞིང་མཚམས་མཚམས་སུ་སྐད་ཆ་རེ་གཉིས་རེ་དགའ་སྤྲོ་དང་བག་
ཕེབས་ཀྱི་ངང་ནས་སྨྲ་བར་བྱེད། ནམ་ཞིག་ཁོ་གཉིས་འགྲོ་བར་བྱེད་པའི་ཚེ་
95-

ཁོང་གིས་བྷི་ནོ་ལ། ང་ཚོའི་ཁང་པའི་སྒོ་རྟགས་ཨང་༧༨ ཡིན། འདི་ནས་
ཐད་ཀར་བརྒྱུད་ནས་སོང་ན་ལམ་ཆེན་གྱི་གཡས་ཕྱོགས་སུ་ཡོད། ཅེས་སྨྲས།
སྭཱ་ཏི་ཤ་ཡིས་སྐད་ཆའི་བཤད་མཚམས་བཅད་ནས། ཁོང་གིས་ང་ཚོའི་
ཁང་པ་ཧ་ཅང་གསལ་པོ་ཤེས་རྒྱུ་རེད། ཁོང་དེ་ཉིན་ང་དང་མཉམ་དུ་ང་ཚོའི་
སྒོའི་འགྲམ་བར་དུ་ཡོང་བ་རེད། ཅེས་བཤད།
སྐད་ཆའི་གནད་དོན་འདི་ལ་ངོ་ཚ་དགོས་པའི་རྒྱུ་མཚན་གང་ཡང་མེད་
ནའང་བྷི་ནོ་ཡི་སེམས་རྒྱུད་ཀྱི་ཚོར་བ་མཐའ་དག་ངོ་ཚ་ཡིས་ཀུན་ནས་གཡོགས་
ཤིང་། དེ་ནི་བྷི་ནོ་ཡི་གཤིས་རྒྱུད་ཐམས་ཅད་གློ་བུར་དུ་མི་གཞན་གྱིས་ཤེས་སོང་
བ་ལྟ་བུ་ཞིག་རེད།
གཤིས་སྤྱོད་འཇམ་པའི་རྒན་པོ་དེས་ཁོ་ལ། དེས་ན་ཁྱོད་ཀྱིས་ང་ཚོའི
ཁང་པ་ཤེས་ཀྱིན་ཡོད་པ་འདྲ། གལ་ཏེ་ཁྱོད་རང་ནམ་ཞིག་ལ་་་་་་་
ཞེས་བརྗོད་པའི་མཚམས་དེར་བྷི་ནོ་ཡིས་བྲེལ་ཚུབ་ཀྱི་ངང་ནས། དེ་བཤད་
མི་དགོས་པ་ཞིག་རེད། ནམ་ཡིན་ནའང་ང་དེར་ཡོང་གི་ཡིན། ཞེས་བརྗོད།
ཕེ་རེ་ཤུ་བྷ་བྷུ་ཡིས། ང་ཚོ་དངོས་གནས་ཁྱིམ་མཚེས་ཐག་ཉེ་པོ་འདྲ་བོ་
ཞིག་རེད། ཅེས་བརྗོད་པ་དང་ཆབས་ཅིག་ཡར་ལངས་ཏེ་ངག་ནས། རྒྱུ་མཚན་
གང་ལྟར་ཡང་ང་ཚོས་ཀ་ལི་ཀ་ཏུ་ཡི་ནང་ནས་ཕན་ཚུན་གཅིག་གིས་གཅིག་རྒྱུས་
ལོན་བྱེད་མ་ཐུབ་པར་ལྷག་བསྡད་པ་ཙམ་ཞིག་རེད། ཅེས་སྨྲས།
བྷི་ནོ་ཡིས་རང་གི་སྐུ་མགྲོན་རྣམས་སྲང་ལམ་དུ་འགྲོ་བཞིན་ཡོད་པ་མཐོང་
ཞིང་འཁྱུག་ཙམ་ཞིག་གི་རིང་ལ་སྒོ་སྔུན་དུ་ཡར་ལངས་ནས་བསྡད་དེ་ཁོ་ཚོ་ལ་
ལྟ་བཞིན་པའི་སྐབས་སུ་ཕེ་རེ་ཤུ་བྷ་བྷ་རང་གི་མཁར་རྒྱུག་ལ་བརྟེན་ནས་ག་ལེར་
96

ཕེབས་བཞིན་ཡོད་པ་དང་། སཱ་ཏི་ཤ་ཡིས་ཁོ་རང་གི་ཕྱོགས་ནས་མཚམས་འཇོག
རྒྱུ་མེད་པའི་ཁ་བརྡ་ལབ་གླེང་གི་རྒྱུན་མཐུད་ནས་འགྲོ་བཞིན་ཡོད་པ་མཐོང་།
བྷི་ནོ་རང་ཉིད་ཀྱི་བསམ་པར། ངས་ཕོ་རེ་ཤུ་བྷ་བྷུ་ལྟ་བུའི་ལོ་ན་རྒན་པའི་
མི་ཞིག་ནམ་ཡང་མཐོང་མྱོང་མེད། ངས་ངེས་པར་དུ་ཁོའི་ཞབས་ཀྱི་རྡུལ་སྤྱི་
བོར་ལེན་དགོས་འདུག་སྙམ་པ་དང་དེ་བཞིན་དུ་ཁོས། སཱ་ཏི་ཤ་དེ་ཇི་འདྲའི་བྱིས་
པ་ཡིད་དུ་འོང་བ་ཞིག་རེད་ཨང༌། ཁོ་ནམ་ཞིག་ཆེན་པོ་ཆགས་རྗེས་ཏན་ཏན་
མི་མཚན་ཉིད་ཚང་བ་ཞིག་ཏུ་འགྱུར་ངེས་པ་དང་། ཁོ་ཇི་ལྟར་ཁ་སང་པོ་ཡོད་
པ་དེ་ལྟར་དུ་ཁོ་སྦྱང་གྲུང་འཛོམས་པའི་བྱིས་པ་ཞིག་རེད་ཨང་སྙམ།
གང་ལྟར་ཡང་རྒན་པོ་དེ་དང་བྱིས་པ་དེ་གཉིས་ནི་ཡ་རབས་བཟང་སྤྱོད་
ལྡན་པ་གཉིས་ཡིན་སྲིད་ནའང་། དེ་གཉིས་ལ་གུས་ཞབས་བརྩི་བཀུར་བྱེད་རྒྱུ
དང་བྱམས་བརྩེའི་དུང་སེམས་བྱེད་རྒྱའི་གློ་བུར་ཐོལ་བྱང་གི་འཆར་སྣང་དེ་ཚོད་
དཔག་བྱེད་དཀའ་བ་ཞིག་རེད། དེ་ལྟ་ནའང་བྷི་ནོ་ཡི་སེམས་ཀྱི་གནས་བབ་
ནི་དེ་ལས་ལྷག་པའི་ཁོང་གཉིས་ལ་རྒྱུས་ལོན་གོམས་འདྲིས་བྱེད་འདོད་གཏན་
ནས་མེད་པ་ཞིག་རེད།
དེ་རྗེས་བྷི་ནོ་ཡིས་རང་གི་སེམས་ཀྱི་ནང་དུ་ཁ་སྣོན་ཞིག་བརྒྱབས་ཏེ། ང་
རང་ཉིད་ཀྱི་ཀུན་སྤྱོད་དེ་མ་རབས་དང་གུས་ཞབས་མེད་པ་ཞིག་ཏུ་མི་འགྱུར་བའི་
ཆེད་དུ། ཕེ་རེ་ཤུ་བྷ་བྷུ་ཡི་ཁང་པ་རུ་ངེས་པར་དུ་སོང་ན་ལེགས་སྙམ་པའི་རྟོག་
པ་སྐྱེས།
ཡིན་ནའང་གྷོ་ར་ཡི་རྒྱ་གར་ཚོགས་པས། ཁྱོད་ཁོང་ཚོའི་ཁང་པའི་ནང་
དུ་མ་འཛུལ་ན་ལེགས་རྒྱུ་རེད། ཅེས་ཁོ་ལ་ཉེན་བརྡ་དང་ཁ་ཏ་བསླབ་བྱ་བྱས།
- 97-

བྷི་ནོ་ཡིས་རྒྱ་གར་གྱི་ཕྱོགས་ཞེན་ཆེ་བའི་ཚོགས་སྡེ་དེ་ཡི་བཀག་སྡོམ་གྱི་
དགག་བྱའི་ཐེམ་པ་རེ་རེ་ལ་གུས་བཀུར་དང་བརྩི་འཇོག་བྱས་པར་མ་ཟད།
མཚམས་མཚམས་སུ་ཁོ་ཐེ་ཚོམ་གྱི་མཐའ་བསྐོར་བའི་ནང་དུ་ཚུད་ནའང་། ད་
དུང་ཁོས་དེ་ལ་བརྩི་འཇོག་བྱས། དེ་ལ་ངོ་ལོག་གྱེན་ལངས་བྱེད་པའི་སྙིང་སྟོབས་
ཤིག་གིས་རང་ཉིད་ཀྱི་སྟོབས་ཤུགས་བྷི་ནོ་ཡི་ལུས་པོའི་ནང་ནས་ཕྱི་ལ་མངོན་གྱིན
ཡོད་པ་ཞིག་སྟེ། དེང་སང་གི་རྒྱ་གར་གྱི་གནས་སྟངས་དེ་དགེ་མཚན་གཏན་
ནས་མེད་པ་ལྟ་བུ་ཞིག་རེད།
བྷི་ནོ་ཡི་གཡོག་པོ་དེ་ནང་དུ་ཡོང་ནས་དེ་རིང་གི་ཉིན་གུང་ཟ་མ་ཅི་ཞིག་
གྲ་སྒྲིག་བྱེད་དགོས་བའི་སྐོར་སྐད་ཆ་དྲིས་ནའང་། སྐབས་དེར་ད་དུང་ཁོས་
གཟུགས་པོ་ཁྲུས་བཤལ་བྱས་མེད་པ་དང་། དེ་དུས་ཉིན་གུང་གི་དུས་ཚོད་ཡོལ་
ཟིན་པར་བརྟེན། བྷི་ནོ་ཡིས་སེམས་ཐག་གཙང་བཅད་བྱས་ཏེ་མགོ་བོ་གཡུག་
གཡུག་བྱེད་བཞིན་དུ་གཡོག་པོ་དེ་ཕར་བཏང་བ་དང་མཉམ་དུ། ང་དེ་རིང་ཟ་
མ་ཟ་རུ་ནང་དུ་ཡོང་གི་མིན། ཁྱེད་རང་ངེས་པར་དུ་ངའི་ཆེད་དུ་ནང་ལ་འདུག་
མི་དགོས། ཞེས་བརྗོད་དེ་ཁོ་རང་གི་ཁ་དཀྲིས་དེ་ཡང་སྐེ་ལ་མ་དཀྲིས་པར་ཆར་
གདུགས་ཤིག་བཟུང་ནས་ཕྱི་རོལ་གྱི་སྲང་ལམ་དུ་ཕྱིན།
ཁོ་ཐད་ཀར་གྷོ་ར་ཡི་ཁང་པའི་ཕྱོགས་སུ་བསྐྱོད་ནའང་ཁོས་སྐབས་དེར་
ཁོ་ནང་དུ་མེད་པ་ཤེས། དེ་ནི་འཆར་ཅན་ལྟར་ཆུ་ཚོད་བཅུ་གཉིས་ཐོག་ལ་གྷོ་
ར་སྲང་ལམ་ནང་གི་ཁོའི་ཧིན་དྷུ་བའི་རྒྱལ་གཅེས་ཚོགས་པའི་ཡིག་ཚང་དུ་འགྲོ་
བཞིན་ཡོད་པ་དང༌། ཡིག་ཚང་དེ་ནས་ཁོས་ཉིན་གུང་གི་དུས་ཚོད་དེ་ལ་བྷང་
ག་ལའི་ནང་དུ་ཡོད་པའི་ཁོའི་ཚོགས་ཁག་ཐམས་ཅད་ལ་ངར་ཤུགས་སློང་བའི་
98

ཡི་གེ་འབྲི་བ་དང༌། ཁོ་ལ་ཡིད་སྨོན་བྱེད་མཁན་རྣམས་ས་ཆ་དེར་འཛོམས་ནས
ཁོས་སྐད་ཆ་ཞིག་བཤད་རྒྱུ་ལ་རེ་སྒུག་བྱེད་པ་དང་། ཁོས་བློ་རྩེ་གཅིག་ཏུ་གཏད་
ཡུལ་གྱི་ལས་རོགས་རྣམས་ཀྱིས་གྷོ་ར་ཡིས་ཁོང་ཚོ་ལ་ཁོ་ལ་མཐུན་རྐྱེན་སྒྲུབ་པའི་
གོ་སྐབས་བྱིན་པ་ལ་བརྟེན་ནས་རང་གིས་རང་ལ་ཆེ་བསྟོད་བཀུར་འོས་ཀྱི་སྤོབས་
པ་བྱེད་ཀྱིན་ཡོད་པ་ཞིག་རེད།
ཇི་ལྟར་ཁོས་གྷོ་ར་རྒྱུན་ལྡན་ལྟར་ཏུ་ཡིག་ཚང་དེར་ཕྱིན་ཡོད་པ་ལ་ཚོད་
དཔག་བྱས་ཡོད་པ་དེ་ལྟར་དུ་གྷོ་ར་ཡིག་ཚང་དེ་ཕྱིན་ཡོད་པར་བརྟེན། བྷི་ནོ་
ཧ་ལམ་ཁང་ཚན་སྦུག་མའི་ནང་དུ་རྒྱུག་ལ་ཁད་ཀྱི་ངང་ནས་ཨ་ནན་དྷ་མོ་ཡེས་
ཀྱི་ཁང་མིག་ནང་དུ་ཧོབ་འཛུལ་བྱས། དེ་དུས་མོས་ཟ་མ་ཟ་རྒྱུའི་འགོ་བརྩམས་
མ་ཐག་པ་ཙམ་ཞིག་ལ་ལཀྵི་མེས་ཀྱིས་དེའི་ཉེ་གནས་ཤིག་ནས་རླུང་གཡབ་གཡོབ་
པར་བྱེད་བཞིན་ཡོད་པ་ཞིག་རེད།
ཨ་ནན་དྷ་མོ་ཡེས་ཧོན་འཐོར་ནས། ག་རེ་རེད་དམ། བྷི་ནོ། གནད་
དོན་ག་རེ་བྱུང་སོང་ངམ། ཞེས་སྐད་ཤུགས་ཆེན་པོས་དྲིས།
བྷི་ནོ་མོའི་མདུན་དུ་མར་བསྡད་ནས། ཨ་མ། ངའི་གྲོད་ཁོག་ལྟོགས་
ཀྱིན་འདུག ང་ལ་ཟ་མ་ཁ་ཤས་ཤིག་སྤྲོད་རོགས། ཞེས་སྨྲས།
ཨ་ནན་དྷ་མོ་ཡེས་ཀྱིས། འདི་འདྲའི་སྟབས་མ་ལེགས་པ་ཞིག་གི་ཐོག་
ལ་འགལ་རྐྱེན་སུན་སྣང་འདི་འདྲ་ཞིག་ལ་ཨང་། བྷ་རཱ་མོ་ཡི་ཟ་མ་བཟོ་མཁན་
དེ་ད་ལྟ་རང་སོང་ཚར་ཙམ་ཞིག་ལ་ཁྱེད་རང་སླེབས་སོང་། ཞེས་སྨྲས།
བྷི་ནོ་ཡིས། ཁྱོད་ཀྱི་སེམས་ལ་ང་བྷ་རྭ་མོ་ཞིག་གིས་གཡོས་པའི་ཟས་ཤིག་
ཟ་རུ་ཡོང་བ་རེད་བསམ་གྱིན་འདུག་གམ། ཞེས་སྐད་ཅོར་ཞིག་བརྒྱབས་རྗེས་
99 -

མུ་མཐུད་དེ། བྷ་རཱ་མོ་ཞིག་གིས་གཡོས་པའི་ཟས་ཤིག་ང་ལ་རག་པ་ཡིན་ན་ད་ལ་
དགེ་མཚན་ག་རེ་འདུག་གམ། ཨ་མ། ང་ལ་ཁྱོད་ཀྱི་ཟ་མ་བགོ་བཤའ་རྒྱག་
རོགས། ལཀྵི་མིས་ང་ལ་ཁྱོད་ཀྱིས་ཆུ་ཕོར་པ་གང་འཁྱེར་ཡོང་ཐུབ་པ་འདུག་
གམ། ཞེས་སྨྲས།
བྷི་ནོ་ཡིས་ཆུ་ཕོར་པ་གང་པོ་དེ་ཧུབ་གང་བྱས་ནས་འཐུང་ཞིང་། དེ་རྗེས་
ཨ་ནན་དྷ་མོ་ཡེས་ཀྱིས་མོ་རང་ཉིད་ཀྱི་སྡེར་མའི་སྣོད་གཞན་ཞིག་གི་ནང་དུ་ཟས
བླུགས་ཏེ་ཁོ་ལ་སྤྲད་ཅིང་། སྐབས་དེར་མོའི་སེམས་ལ་ཤིན་ཏུ་སེམས་འཕྲེང་
ཞིང་སྙིང་རྗེ་བ་ཞིག་བྱུང༌། བྷི་ནོ་ཡིས་ཉིན་ཤས་རིང་དུ་ལྟོགས་སྐོམ་གྱིས་མནར་
བའི་མི་ཞིག་དང་འདྲ་བར་ཟ་མ་ཟོས།
དེར་བརྟེན། དེ་རིང་ཨ་ནན་དྷ་མོ་ཡེས་ཟུག་གཟེར་གྱི་ནད་གཞི་ཆེན་
པོ་ཞིག་གི་རྒྱུ་རྐྱེན་ལས་གློད་དཀྲོལ་ཐོབ་པ་ལྟར་དུ་སྤྲོ་དགའ་ཡིས་མངོན་པར་
བརྟས་པ་མཐོང་དུས་བྷི་ནོ་ཡི་སེམས་ཀྱི་ནང་ལ་ཡང་རྡོག་ཁྲེས་ཀྱི་ཁུར་པོ་ཞིག་
ཡར་བླངས་པ་ལྟ་བུའི་ཚོར་སྣང་བྱུང་།
ཨ་ནན་དྷ་མོ་ཡེས་མར་མོའི་ཚེམས་ལས་ཀྱི་ཕྱོགས་སུ་བསྡད་ཅིང་། མེ་
ཏོག་ཁི་ཡ་ཡི་དྲི་བཟང་དེ་ཁང་མིག་དེའི་ནང་དུ་ཡོངས་སུ་ཁེངས་བཞིན་ཡོད་པ་
དང་། བྷི་ནོ་མོའི་རྐང་པ་གཉིས་ཀྱི་ཕྱོགས་སུ་བསྙེས་ནས་བསྡད་པ་དང་ཆབས་
ཅིག་ཁོའི་མགོ་བོ་རང་གི་ལག་པའི་ཐོག་ལ་བཞག་ནས་ངལ་གསོ་བྱས། ཁོས་
འཇིག་རྟེན་གྱི་སྣོད་བཅུད་ཐམས་ཅད་རེ་ཞིག་བློ་ཡུལ་ནས་བོར་ཏེ། མུ་མཐུད་
ནས་མོ་ལ་སྔོན་ཆད་ཀྱི་ཉི་མ་རྣམས་ལ་ཁོང་ཚོས་ཇི་ལྟར་སྐད་ཆ་བཤད་བཞིན་ཡོད་
པ་དེ་ལྟར་དུ་ཁ་བརྡ་ལབ་གླེང་བྱས།། །།
·100-

ལེའུ་བརྒྱད་པ།
ཀྱི****
༄༅། །ཆེས་མཐའ་མཇུག་གི་ལྕགས་རིའི་ར་བ་ལ་ཆག་གྲུམ་ཤོར་
བའི་ངོ་ལོག་གྱེན་ལངས་ཀྱི་འབབ་རྒྱུན་དྲག་པོའི་རྒྱུག་ཆུ་ཞིག་བྷི་ནོ་ཡི་སྙིང་དབུས་
བརྒྱུད་ནས་ལང་ལོང་དུ་འཕྱུར་ཞིང་། ནམ་ཞིག་ཁོ་ཁང་མིག་འདི་ལས་འཐོན་
པར་བྱེད་པའི་ཚེ་ཁོ་ནི་མཁའ་རླུང་བརྒྱུད་ནས་འཕུར་བར་བྱེད་པ་ལ་ཁོའི་རྐང་
པ་གཉིས་ཀྱིས་ས་གཞིའི་ངོས་སུ་ལྷོད་ཡངས་ཀྱི་སྒོ་ནས་ཐུག་པར་བྱེད་པ་ལྟ་བུའི་
ཚོར་སྣང་བྱུང་། ཁོ་རང་ཉིད་དུས་ཡུན་རིང་པོ་ཞིག་ལ་ལྕགས་སྒྲོག་གིས་བཅིངས་
ཞིང་མཐར་འཆིང་ཐག་དེ་ལས་རང་དབང་དུ་གྲོལ་བའི་གནས་ལུགས་དེ་ཁོ་མི་
སུ་ཞིག་ལ་ཐུག་པ་ཡིན་ན་སྐྱེ་བོ་དེ་ཐམས་ཅད་ལ་ཁྱབ་བསྒྲགས་བྱེད་འདོད་ཀྱི་
འདུན་པ་ཞིག་ཁོའི་རྒྱུད་ལ་སྐྱེས།
དེ་ལྟར་ཁོས་སྒོ་གྲངས་༧༨ པའི་ཁང་པ་དེ་བརྒྱུད་ནས་འགྲོ་བའི་སྐབས་
དེར་ཕེ་རེ་ཤུ་བྷ་བྷུ་ཁོའི་ཐད་ཀའི་མདུན་ཕྱོགས་ནས་ཚུར་ཕེབས་བཞིན་ཡོད་པ་
དང་འཕྲད།

ཕེ་རེ་ཤུ་བྷ་བྷུ་ཡིས། ནང་ལ་ཤོག ནང་ལ་ཤོག ཁྱེད་རང་ལ་མཇལ་
འཕྲད་བྱུང་བ་ང་ཧ་ཅང་དགའ་བོ་བྱུང༌། བྷི་ནོ་བྷ་བྷུ། ཞེས་བརྗོད་དེ་ཁོང་གིས་
བྷི་ནོ་ཁོང་རང་ཉིད་ཀྱི་མཇལ་འཕྲད་ཁང་གི་ནང་དུ་བསུས། ཁང་མིག་དེ་ནི་སྲང་
ལམ་དུ་ཁ་གཏད་ནས་ཡོད་ཅིང་། ནང་དུ་མདུན་ཅོག་ཆུང་ཆུང་གི་འཛིན་ཆས་ཤིག་
དང་མཉམ་དུ་ཕྱོགས་གཅིག་ལ་ཤིང་གི་འཕོང་སྟེགས་རྒྱབ་བརྙེས་རིང་པོ་ཞིག་དང་།
ཕྱོགས་གཞན་གཅིག་ལ་འོད་མའི་སྦ་སྨུག་གི་རྐུབ་བཀྱག་གཉིས། ཕྱོགས་ཤིག་གི་
རྩིག་གྱང་ངོས་སུ་ཡེ་ཤུབའི་སྟོན་པའི་འདྲ་པར་ཚོན་མདོག་གིས་བརྒྱན་པ་ཞིག་དང་།
ཕྱོགས་གཞན་པ་དེ་ལ་ཁེ་ཤུབ་དྀནྜི་ར་སན་གྱི་འདྲ་པར་ཞིག་བཀར་ཡོད་པ་དང་
མདུན་ཅོག་སྟེང་དུ་གསར་ཤོག་ཁ་ཤས་གཙང་མ་བྱས་ཏེ་སྡེབ་རྩེག་བརྒྱབས་ནས་
ཞ་ཉེའི་དངོས་པོ་ཞིག་གིས་ཐོག་ནས་མར་བསྣན། དཔེ་སྒྲོམ་ཆུང་ཆུང་ཞིག་ཁང་
མིག་དེའི་ཟུར་ཞིག་ལ་ཡར་འགྲེངས་ནས་བཞག་ཡོད་པའིབང་རིམ་སྟེང་མ་ཡོངས་
༡
སུ་རྫོགས་པ་ལ་ཐེའུ་ཌེར་པར་ཀིར་གྱི་དེབ་ཕྲེང་རྣམས་གོ་རིམ་གྲལ་བསྟར་བསྒྲིགས་
ནས་བཞག་ཡོད་པ་དང། དཔེ་སྒྲོམ་དེའི་རྩེམོན་གོ་ལ་ཧྲིལ་པོའི་ས་གཞིའི་ཟླུམ་གཟུགས་
ཤིག་རས་ཤིག་གིས་གཡོགས་ནས་བཞག་ཡོད་པ་ཞིག་རེད།
བྷེ་ནོ་རྐུབ་བཀྱག་ཅིག་གི་ཐོག་ལ་བསྡད་པ་དང་མཉམ་དུ་ཁོའི་སེམས་ལ།
རིང་ནས་བསམ་པའི་མི་དེ་རང་གི་རྒྱབ་ལོགས་ཀྱི་སྒོ་ནང་ནས་འཛུལ་མི་ཡོང་ངམ་
སྙམ་པའི་སེམས་འཚབ་རང་ལངས་བྱས་པ་དང་ཆབས་ཅིག ཁོའི་སྙིང་གི་
འཕར་ལྡིང་བྱེད་རྒྱུའི་འགོ་བཙུགས།
ཡིན་ན་ཡང་ཕེ་རེ་ཤུ་བྷ་བྷུ་ཡིས། སུའུ་ཆར་རས་ཐ་གཟའ་ཟླ་བ་གང་ཡིན་
༡ ཐེའུ་ཌེར་པར་ཀིར་གྱི་སྐོར་ཞིབ་གསལ་མ་རྙེད།
102-

ལ་ངའི་གྲོགས་པོ་ཞིག་གི་བུ་མོ་ལ་སློབ་ཁྲིད་བྱེད་དུ་འགྲོ་བཞིན་ཡོད། ཁོང་ཚོ་
ལ་སཱ་ཏི་ཤ་དང་ལོ་ན་གཅིག་པའི་བུ་ཞིག་ཡོད་པས་སཱ་ཏི་ཤ་ཡང་རང་གི་གཅེན་
མོ་མཉམ་དུ་དེར་འགྲོ་བཞིན་ཡོད། ངས་ད་ལྟ་རང་དུ་ཁོ་གཉིས་དེར་སྐྱེལ་མ་
བྱས་ནས་ཚུར་ལོག་ཡོང་བ་ཡིན། གལ་ཏེ་ང་ཅུང་ཟད་འཕྱི་བོ་ཆགས་ན་ཕལ་
ཆེར་ངས་ཁྱོད་ལ་མཇལ་འཕྲད་བྱེད་རྒྱུ་ཡོང་གི་མ་རེད། ཅེས་སྨྲས།
གསར་འགྱུར་གྱི་དུམ་བུ་འདི། བྷི་ནོ་ལ་གདུང་སེལ་གྱི་དབུགས་དབྱུང་
དང་བློ་ཕམ་ཀྱི་ཟུག་གཟེར་ལང་བྱེད་གཉིས་ཀར་གྱུར།
གང་ལྟར་ཡང་བྷི་ནོ་ཡིས་ཕེ་རེ་ཤུ་བྷ་བྷུ་ལ་བཀའ་མོལ་ཞུས་པའི་ནང་དུ།
ཁོ་རང་ཉིད་ཀྱི་སྐོར་བཤད་རྒྱུ་ཡིན་པ་དེ་བརྗོད་མི་དགོས་པ་ཞིག་ཡིན་པ་ལྟར་དུ་
བྷི་ནོ་ཡིས་མགྱོགས་པོར་ཁོང་ལ་རང་ཉིད་ཨ་མ་མེད་པར་དྭ་ཕྲུག་ཏུ་ཇི་ལྟར་ལུས་
སྟངས་དང༌། ཁོང་ཚོའི་ས་ཆའི་ནང་དུ་ཁོང་གི་ཨ་ཁུ་ཞིག་ཚུལ་ཇི་ལྟར་ཁོང་གི་
ཨ་ནེ་དང་མཉམ་དུ་ས་ཞིང་རྒྱུ་དངོས་ཁ་ཤས་ལ་བདག་སྐྱོང་བྱས་ནས་བཞུགས་
ཡོད་པ། ཁོས་ཇི་ལྟར་རང་གི་ཕ་མ་སྤུན་སྲིང་གི་གཉེན་ཚན་གཉིས་དང་ལྷན་
དུ་རྒན་པ་དེས་རྫོང་ཁྲིམས་ཁང་གི་ཁྲིམས་གཏུགས་ཞུ་སྦྱོར་བའི་སྦྱོང་བརྡར་ལག་
བསྟར་མ་བྱས་བར་དུ་སློབ་སྦྱོང་བྱས་སྐོར་དང༌། གཞོན་པ་དེ་བཤལ་སྐྱག་འགོས
ནད་ཀྱིས་གྲོངས་ཚུལ། ཁོང་གིས་ཨ་ཁུའི་རེ་འདོད་ནི་བྷི་ནོ་ཁྲིམས་དཔོན་གྱི
ངོ་ཚབ་པ་ཞིག་ཡོང་བར་བྱེད་འདོད་ཡོད་ནའང་བྷི་ནོ་ལ་དེ་ལྟ་བུའི་མངོན་འདོད་
ཀྱི་དམིགས་ཡུལ་ཞིག་མི་ཚེའི་ནང་དུ་མེད་པ་དང་། ཁོས་རང་ཉིད་ཀྱི་དུས་ཚོད་
རྣམས་ཁེ་ཕན་མེད་པའི་ལས་རིགས་སྣ་ཚོགས་ཀྱི་སྟེང་དུབཀོལ་ནས་ཡོད་པ་སོགས་
རིམ་པར་བཤད།

དེ་ལྟར་བྱས་ནས་སྐད་ཆ་བཤད་དེ་ཕལ་ཆེར་ཆུ་ཚོད་གཅིག་ཙམ་ཕྱིན་པ་
དང་། དུས་ཚོད་ཀྱི་བརྒྱུད་རིམ་དེ་ལྟ་བུ་ཞིག་གི་ནང་དུ་རྒྱུ་མཚན་མངོན་གསལ་
བ་གང་ཡང་མེད་ནའང་མུ་མཐུད་དེ་བསྡད་ན་གུས་ཞབས་མེད་པ་ཞིག་ཆགས་
ངེས་པས། བྷི་ནོ་ཡར་ལངས་ཏེ་འགྲོ་བར་རྩོམ་པའི་ཚེ། ངག་ནས་ངའི་གྲོགས་
པོ་སཱ་ཏི་ཤ་ལ་ངས་ཐུག་འཕྲད་བྱེད་རྒྱུ་མ་བྱུང་བའི་ཐད་ལ་ང་ལ་བློ་ཕམ་བྱུང་། ཁོ་
ལ་ངའི་ནང་དུ་ང་ལ་ཐུག་འཕྲད་བྱེད་དུ་ཡོང་རོགས་ཞེས་རྗོད་ཀྱིན་འདུག ཅེས་
གསུང་རོགས། ཞེས་སྨྲས།
ཕེ་རེ་ཤུ་བྷ་བྷུ་ཡིས། ཁྱོད་ཀྱིས་ཁོ་གཉིས་འཁྱུག་ཙམ་ཞིག་ལ་བསྒུགས་
ན་ཁོང་ཚོ་མགྱོགས་པོར་ཕྱིར་ལོག་ཡོང་གི་རེད། ཅེས་བཤད།
བྷི་ནོ་ཡིས་དེ་ལྟ་བུའི་བསམ་ཚུལ་གློ་བུར་བ་དེ་ལ་སྟབས་བདེ་བོ་བྱས་ནས་
ངོས་ལེན་བྱེད་རྒྱུ་དེ་ཁོ་ལ་མཚོན་ན་ངོ་གནོང་དགོས་པ་ཞིག་རེད། གལ་ཏེ་ཁོས་
ཁོ་ལ་ཨུ་ཚུགས་ཅུང་ཙམ་ཞིག་མུ་མཐུད་ནས་བྱས་ན་ཁོ་ཏན་ཏན་མུ་མཐུད་ནས་
དེར་སྡོད་ངེས་ཡིན་རུང་། ཕེ་རེ་ཤུ་བྷ་བྷུ་དེ་མི་ཧ་ཅང་སྐད་ཆ་ཉུང་ཉུང་ཅན་ཞིག་
དང་མི་གཞན་གྱི་འདོད་བློའི་ལྡོག་ཕྱོགས་སུ་ཨུ་ཚུགས་མི་བྱེད་མཁན་ཞིག་ཡིན་
པར་བརྟེན། ཁོས་གནས་དེ་ནས་གྱེལ་བྲལ་མི་བྱེད་ཐབས་མེད་བྱུང༌། ཕེ་རེ་
ཤུ་བྷ་བྷུ་ཡིས། གལ་ཏེ་ཁྱོད་མཚམས་མཚམས་སུ་འདིར་ཕེབས་ན་ང་ཧ་ཅང་
དགའ་བོ་འདུག ཅེས་པའི་སྐད་ཆ་ཚིག་གཅིག་གི་སྣོན་པ་ཁོ་ན་ཙམ་ཞིག་བརྒྱབས།
བྷི་ནོ་ལ་ནང་དུ་འགྲོ་དགོས་པའི་ཛ་དྲག་གི་ལས་ཀ་གང་ཡང་མེད་ཅིང་།
ཁོས་གསར་ཤོག་སོགས་ཀྱི་སྟེང་དུ་དབྱིན་ཡིག་གི་རྩོམ་ཡིག་ཁ་ཤས་སྤེལ་ཡོད་
པ་དེ་དག་གི་ཚིག་སྦྱོར་ལ་མི་གཞན་གྱིས་ཆེ་བརྗོད་དང་གཟེངས་བསྟོད་བྱས་ཡོད་
104-

པ་དེ་དངོས་ཡོད་ཀྱི་བདེན་པ་ཞིག་རེད། ཡིན་ནའང་ཉིན་ཁ་ཤས་ཀྱི་རིང་དུ་
ཁོས་རང་གི་སེམས་པ་རྩོམ་ཡིག་འབྲི་རྒྱུའི་ཐོག་ལ་འཇོག་མ་ཐུབ་པ་མ་ཟད། རང་
གི་མདུན་ཅོག་འཁྲིས་སུ་མར་བསྡད་པའི་ཚེ་ནའང་རང་ཉིད་ཀྱི་སེམས་པ་གཞན་
དུ་གཡེང་ནས་འགྲོ་བཞིན་ཡོད་པ་སོགས་ལས་གཞན་པའི་རྒྱུ་མཚན་ངེས་པ་ཅན་
གང་ཡང་མེད་ནའང་ཁོ་རང་ཁྱིམ་དུ་འོལོག་སའི་ལམ་གྱི་ལྡོག་ཕྱོགས་སུ་ཞུགས།
ཁོས་ཧུར་བརྩོན་བྱས་ནས་གོམ་པ་ཁ་ཤས་མདུན་ལ་བསྐྱོད་ནས་ཡོང་སྐབས་
སུ་བོས་ན་ཆུང་བྱིས་པ་ལྟ་བུ་ཞིག་གི་མགྲིན་སྐད་རྣ་བར་ཟུགཔ་ཞིག་ཕ་རོལ་ནས་གྲགས་
ཏེ། བྷི་ནོ་བྷ་བྷུ། བྷི་ནོ་བྷ་བྷུ། ཞེས་འབོད་བཞིན་ཡོད་པ་ཐོས།
ཁོས་ཡར་བལྟས་ཚེ་སྭཱ་ཏི་ཤ་ཡིས་གླ་འཁོར་ཤིང་རྟ་རྟ་གཅིག་མ་ཞིག་གི་ནང་
ནས་ཡིབ་ལྟ་བྱེད་བཞིན་ཏུ་ལག་པ་གཡུགས་ནས་སྐད་འབོད་བྱེད་བཞིན་ཡོད་པ་
མཐོང་། དུས་ཡུན་འཁྲུག་ཙམ་ཞིག་གི་རིང་དུ་སཱ་རས་ཤིག་དང་བུད་མེད་ཀྱི་འོག་
འཇུག་ནུ་ཁེབས་ཤིག་གི་ཕུ་ཐུང་དཀར་པོཞིག་སྣང་ཙམ་བྱས་པར་བརྟེན། གླ་འཁོར་
ཤིང་རྟ་དེའི་ནང་དུ་མི་གཞན་པ་སུ་ཞིག་ཡོད་མེད་དེ་ལ་ཚོད་དཔག་བྱེད་རྒྱུ་ནི་དཀའ་
ངལ་གང་ཡང་མེད་པ་ཞིག་རེད།
བྷང་ག་ལའི་ཡ་རབས་བཟང་སྤྱོད་ཀྱི་ལམ་ལུགས་གཞིར་བཟུང་ན། བྷི་
ནོ་ཡིས་གླ་འཁོར་ཤིང་རྟ་དེའི་ནང་ལོགས་སུ་ལྟ་བར་བྱེད་རྒྱུ་ནི་མི་འོས་པའི་བྱ་བ་
ཞིག་རེད། ཡིན་ནའང་དུས་ཀྱི་འགྱུར་བ་སྐད་ཅིག་མ་གཅིག་མ་འདས་པའི་
སྔ་རོལ་དེ་མ་ཐག་ཏུ་སཱ་ཏི་ཤ་ཤིང་རྟ་ལས་མཆོངས་ནས་ཡོང་སྟེ། བྷི་ནོ་ཡི་ལག་
པ་རང་གི་ལག་པས་དམ་པོར་བཟུང་ནས། ང་ཚོའི་ནང་ལ་ཕེབས་རོགས། བྷི་
ནོ་བྷ་བྷུ། ཞེས་བཤད།

བྷིནོ་ཡིས། ང་ད་ལྟ་རང་ཁྱེད་ཀྱི་ནང་ནས་ཡོང་བ་ཡིན། ཞེས་ལན་བཏབ།
སཱ་ཏི་ཤ་ཡིས། ཁྱེད་རང་ང་ཚོའི་ནང་དུ་ཕེབས་པའི་སྐབས་དེར་ང་
ནང་དུ་བསྡད་མེད་པར་བརྟེན། ཁྱེད་རང་ཡང་བསྐྱར་ང་ཚོའི་ནང་ལ་ཕེབས་
རོགས་གནང༌། ཞེས་ཨུ་ཚུགས་དང་འགྲེལ་བཤད་བརྒྱབས།
བྷིནོ་ཡིས་སྭཱཏི་ཤ་ཡི་ཞུ་འབོད་རེ་སྐུལ་ལ་སྣང་མེད་བྱེད་མཐུབ་པར། རང་གི་
ཡིད་ལབཅིངས་པའིགནས་ཀྱི་ཁངཔ་དེའི་ནང་དུ་འཛུལ། སཱ ཏི་ཤིཡིས་སྐད་བརྒྱབས་
ནས། ཨ་ཕ། ངས་བྷིནོ་བྷ་བྷུ་ཚུར་ཡང་བསྐྱར་ཁྲིད་ཡོང་གི་ཡོད། ཅེས་སྨྲས།
ཡ་རབས་བཟང་སྤྱོད་ལྡན་པའི་བགྲེས་སོང་ཁོང་ཁང་མིག་ནང་ནས་འཛུམ་
ཞིག་མངོན་བཞིན་ཕྱི་ལ་ཕེབས་ཏེ། བྷི་ནོ་བྷ་བྷུ། ཁྱེད་རང་ལག་པ་དམ་པོ་ཞིག་
གི་ནང་དུ་ལྷུང་འདུག་པས་ད་ཐེངས་ལས་སླ་པོར་བྱོལ་ཐུབ་པ་ཞིག་མ་རེད། སྭཱ་
ཏི་ཤ་ཁྱོད་སོང་ལ་ཁྱོད་ཀྱི་གཅེན་མོ་ལ་བོས་ཤོག ཅེས་སྨྲས།
བྷི་ནོ་ཡིས་ཁང་མིག་ནང་དུ་གོམ་པ་བརྒྱབས་པ་དང་ཆབས་ཅིག་ཁོའི་སྙིང་
གི་འཕར་ལྡིང་ཇེ་མགྱོགས་དང་དངངས་སྐྲག་ཇེ་ཆེར་གྱུར།
ཕེ་རེ་ཤུ་བྷ་བྷུ་ཡིས། ཁྱོད་ཀྱིས་དབུགས་རིང་འབྱིན་པ་ལ་བལྟས་ན་། སཱ་
ཏི་ཤ་ཡིས་ཁྱོད་ལ་དོགས་ཟོན་ཞིག་བསླངས་ཡོད་པ་འདྲ། ཞེས་སྨྲས།
ནམ་ཞིག་སཱ་ཏི་ཤ་ཡིས་ཁོའི་གཅེན་མོ་ནང་དུ་ཁྲིད་ནས་ཡོང་སྐབས། ཐོག་
མར་བྷི་ནོ་འཇམ་ཞིང་ཞིམ་པའི་དྲི་བསུང་ངད་པར་འཐུལ་བའི་ཚོར་བ་སྐྱེན་པོ་
ཅན་ཞིག་ཏུ་གྱུར། དེ་རྗེས་ཁོས། ཕེ་རེ་ཤུ་བྷ་བྷུ་ཡིས། རཱ་དྷ། བྷི་ནོ་བྷ་བྷུ་
༡ རཱ་དྷ་ནི། སུའུ་ཆར་རས་ཐ་ཡི་མིང་རྙིང་པ་རཱ་དྷ་ར་ནེས་ཞེས་པ་དེ་བསྡུས་པའོ།།
106-

སླེབས་སོང་། ཁྱོད་ཀྱིས་ཏན་ཏན་ཁོ་ངོ་ཤེས་རྒྱུ་རེད། ཅེས་བརྗོད་པ་ཐོས།
བྷི་ནོ་ཡིས་ཞེད་སྣང་དང་འཚེར་སྣང་གི་སྒོ་ནས་ཡར་ལ་བལྟས་ཚེ། སུའུ་
ཆར་རས་ཐ་ཡིས་མགོ་བོ་བསྒུར་དེ་ཁོ་ལ་གུས་ཞབས་ཤིག་བྱས་པ་དང་འབྲེལ་
ཁོའི་ཁ་གཏད་ཀྱི་རྐུབ་བཀྱག་ཅིག་གི་ཐོག་ལ་མར་བསྡད་པ་མཐོང། ད་ཐེངས་
ཁོས་གུས་ལན་སློག་རྒྱུ་སྣང་མེད་དུ་མ་སོང་བ་བྱས།
སུའུ་ཆར་རས་ཐ་ཡིས། རེད། བྷི་ནོ་བྷ་བྷུ་མདུན་ཕྱོགས་སུ་ཕེབས་བཞིན་
པའི་སྐབས་དེར་སཱ་ཏི་ཤ་ཡིས་ཁོ་མཐོང་ཞིང་། ཁོ་ཤིང་རྟ་ལས་མཆོངས་ནས་
བྷི་ནོ་བྷ་བྷུ་འཛིན་བཟུང་བྱས་སོང་། གཅིག་བྱས་ན་བྷི་ནོ་བྷ་བྷུ་ལས་ཀ་ཁ་ཤས་
ཤིག་གི་ཆེད་དུ་ཕེབས་བཞིན་ཡོད་ཀྱིན་རེད། ངའི་རེ་བ་ལ་ཁོས་ཁྱོད་ལ་སྟབས་
མི་བདེ་བའི་མཛད་དཀའ་གང་ཡང་བྱས་མེད་པའི་རེ་བ་ཡོད། ཅེས་སྨྲས།
བྷི་ནོ་ལ་སུའུ་ཆར་རས་ཐ་ངོ་མའི་ཕྱོགས་ནས་གཏམ་གླེང་ཚིག་གཅིག་ཀྱང་
བྱེད་རྒྱུར་རེ་བའི་བློ་སྤོབས་མེད་པར་བརྟེན། ཁོས་ཕྱིར་མོ་ལ་ཚབ་ཚུབ་ཀྱི་སྒོ་
ནས། མ་རེད། མ་རེད། ང་ལ་བྱེད་དཀའ་གང་ཡང་བྱས་མ་སོང་། ང་ལ་
ལས་ཀ་གང་ཡང་མེད། ཅེས་གང་ཐུབ་ཅི་ཐུབ་ཀྱིས་ལན་བརྒྱབས།
སྭ་ཏི་ཤ་ཡིས་ཁོ་རང་གི་གཅེན་མོའི་གྱོན་ཆས་ཀྱི་སྙོནས་འཐེན་ཏེ། གཅེན་
མོ། ང་ལ་ལྡེ་མིག་སྤྲད་རོགས་གནང་། སྐུ་མཁྱེན། ངས་བྷི་ནོ་བྷ་བྷུ་ལ་ང་ཚོའི
རོལ་དབྱངས་སྒམ་ཆུང་བསྟན་དགོས་ཡོད། ཅེས་སྨྲས།
སུའུ་ཆར་རེས་ཐ་གད་མོ་ཞིག་བགད་པ་དང་ཆབས་ཅིག ག་རེ། ཡང་
ལྟ་གོན་བྱས་ཟིན་ནམ། སྐུ་ཞབས་སྐད་ཆའི་སྒམ་ཆུང་གི་གྲོགས་པོ་རྣམས་ཀྱིས་ཞི་
འཇམ་བག་ཕེབས་ཤིག་གཏན་ནས་ཤེས་རྒྱུ་མ་རེད། རོལ་དབྱངས་ཀྱི་སྒམ་ཆུང་
107-

གི་ཁ་ཕྱེས་ཏེ་དེ་ལ་ཉན་རྒྱུའི་འགོ་འཛུགས་པ་མ་གཏོགས། དེ་མིན་ཁོང་ཚོས་གནས་
ཚུལ་གཞན་འདྲི་རྩད་དང་དཀའ་སྡུག་མངོན་འདོད་སོགས་དང་འབྲེལ་བའི་སྐད་
ཆ་གཏན་ནས་བཤད་རྒྱུ་མ་རེད། བྷི་ནོ་བྷ་བྷུ། ངས་ཁྱོད་ལ་ངེས་པར་དུ་སྔོན་བརྡ་
གཏོང་རྒྱུ་ཞིག་ལ་ཁྱོད་ཀྱི་གྲོགས་པོ་ཆུང་ཆུང་འདིའི་ཟ་འདོད་ཀྱི་རྔམ་པ་ལ་མཇུག
རྫོགས་རྒྱུ་མེད་པ་ཞིག་རེད། ངས་ཁྱོད་ཀྱིས་དེ་ཚོ་ལ་བཟོད་སྒོམ་བྱེད་ཐུབ་བམ་མི་
ཐུབ་སྙམ་པའི་ཐེ་ཚོམ་སྐྱེ་བཞིན་འདུག་ཅེས་སྨྲས།
བྷི་ནོ་ཡི་རང་གི་མི་ཚེ་ནང་ལ་ཇི་ལྟར་སུའུ་ཆར་རས་ཐ་ལ་ལྷན་སྐྱེས་འདྲ་
མཉམ་གྱི་འོག་ནས་ཚུལ་ཇི་ལྟར་ལན་རྒྱག་དགོས་ཡོད་མེད་སོགས་ཤེས་ཀྱིན་མེད་
ནའང་། གང་ལྟར་ཁོས་མོ་ལ་ངོ་ཚ་གཏན་ནས་མི་བྱེད་རྒྱུའི་དམ་བཅའ་སེམས་
ལ་བཞག འོན་ཀྱང་ཁོའི་སྨྲ་བ་དམ་དུམ་གྱི་སྐད་ཆ་དུམ་ཀྱོག་སྟེ། མ་རེད།
གཏན་ནས་མ་རེད། དེ་ལྟར་མ་བྱེད་རོགས། ང་དེ་ལ་དངོས་གནས་དགའ
མོས་འདུག ཅེས་དབང་མེད་དུ་ཐལ།
སཱ་ཏི་ཤ་ཡིས་རང་གི་གཅེན་མོ་ཡི་ལག་ནས་ལྡེ་མིག་བླངས་ནས་རོལ་
དབྱངས་ཀྱི་སྒམ་ཆུང་དེ་ཚུར་བླངས་ཤིང་། དེ་ནི་ཤེལ་གྱི་སྒམ་ཆུང་དུ་གྲུབ་པ་
ལ་དེང་རབས་ཀྱི་དཔེ་གཟུགས་གསར་པའི་གྲུ་གཟིངས་ཤིག་དང་ལྷན་དུ་ནང་
ལོགས་ཀྱི་དར་གོས་ཀྱི་སྙེར་སུལ་ལ་བསྙེས་ནས་ཡོད་པ་ཞིག་དང་། དེའི་སྟེང་
གི་དམ་འཛིན་ཡོ་བྱད་ཀྱི་སྒྲིམ་ལྷོད་ཚེ་རོལ་དབྱངས་ཀྱི་གདངས་ཅི་དགར་རྒྱུ་བ་
མ་ཟད་གྲུ་གཟིངས་དེ་ཡང་རོལ་དབྱངས་ཀྱི་འགྲོས་དང་བསྡེབས་ནས་དེ་ཕྱོགས་
སུ་གཡོ་འགུལ་བྱེད་པ་ཞིག་རེད། སྭཱ་ཏི་ཤ་ཡི་དགའ་ལྷང་ལྷང་དང་འཛུམ་དམུལ་
དམུལ་གྱི་འོད་མདངས་དེ་གྲུ་གཟིངས་ཀྱི་ཕྱོགས་ནས་བྷི་ནོ་ཡི་ངོ་གདོང་ལ་མྱུར་
— 108-

དུ་བསྐྱོད་པ་དང་། དེ་རྗེས་ཡང་བསྐྱར་གྲུ་གཟིངས་ཀྱི་ཕྱོགས་སུ་འཕྲོ་བར་བྱེད།
ཁོས་རང་གི་ཚོར་བའི་ངར་ཤུགས་ཐམས་ཅད་འབད་པ་ཆེན་པོའི་སྒོ་ནས་གྲུ་
གཟིངས་ཀྱི་རོལ་དབྱངས་ནང་ཏུ་སྟིམ་ཐུབ་པ་ཞིག་རེད།
སྭཱ་ཏི་ཤ་ཡིས་དེ་ལྟར་བྱེད་དགོས་པའི་རྒྱུ་མཚན་ནི། བྷི་ནོ་ཡི་བློ་ངོར་འཆར་
དཀའ་བའི་སྤྱོད་ཚུལ་རྣམས་བྷི་ནོ་ཡིས་ཐོལ་བྱུང་དུ་ངེས་པ་རྙེད་ཐུབ་པའི་ཆེད་དང་།
དེ་རྗེས་ཁོས་སུའུ་ཆར་རས་ཐ་ལ་སྐད་ཆ་བཤད་བཞིན་པའི་འགྲོས་དང་བསྟུན་
ནས་་རིམ་པ་བཞིན་དུ་མོའི་ངོ་གདོང་ལ་ཐད་ཀར་ལྟ་སྲིད་པ་ཞིག་རེད།
དེ་རྗེས་དུས་ཡུན་ཅུང་ཙམ་སོང་རྗེས། ལི་ལཱ་སྟེ། ཕེ་རེ་ཤུ་བྷ་བྷུ་ཁོ་རང་ཉིད་
ཀྱི་བུ་མོ་ཞིག་ཡོད་པ་དེ་ནང་དུ་འཛུལ་ཡོང་ནས། ཨ་མས་ཁྱོད་ཚོ་ཚང་མ་ཡར་ཐོག
གཡབ་ནང་དུ་ཕེབས་རོགས་ཞེས་རྗོད་ཀྱིན་འདུག ཅེས་བཤད།། །།

ལེའུ་དགུ་པ།
༄༅། །ཐོག་ཁའི་ཁྱམས་སྟེགས་སྟེང་གི་སྒོ་མཆོར་ལ་མདུན་ཅོག་ཅིག་
རས་དཀར་པོ་ཞིག་གིས་གཡོགས་ནས་ཡོད་པ་ལ་དེའི་མཐའ་འཁོར་དུ་རྐུབ་བཀྱག་
ཁ་ཤས་གོ་རིམ་བསྒྲིགས་ནས་བཞག་ཡོད་པ་དང་། རྩིག་པའི་ནང་ངོས་ཀྱི་ཀ་
པད་ཕྱི་ལོགས་ཀྱི་ར་བའི་སྟེང་དུ་སྐྱེ་དངོས་རྩི་ཤིང་གི་ཟོ་སྣོད་རྣམས་ཀྱི་ནང་དུ་མེ་
ཏོག་རྣམས་གོ་རིམ་གྲལ་བསྟར་བསྒྲིགས་ནས་ཡོད་པར་བརྟེན། དེ་ནས་མར་
བལྟས་ན་སྐྱེ་བོ་སུ་ཞིག་ཡིན་ནའང་སྲང་ལམ་གྱི་ཕྱོགས་ངོས་དེ་ནས་ཡོང་བའི་སྦྲང་
ཆར་བསིལ་མའི་ཆར་རྒྱུན་གྱིས་ལེགས་པར་བཀྲུས་པའི་སེས་རེས་ཤི་དང་ཁེས་
རེས་ཤུ་ཡི་ཤིང་འབྲས་ཀྱི་ལོ་མའི་ཕུང་པོ་རྣམས་མཐོང་ཐུབ་པ་ཞིག་རེད།
ཉི་མ་ད་དུང་ནུབ་རིར་ཡོལ་མེད་པ་དང༌། འཕྲེད་གསེག་ཏུ་འཕྲོས་པའི་
ཉི་མའི་རླབས་རྒྱུན་གྱི་འོད་སྣང་དེ་ཁྱམས་སྟེགས་ཀྱི་ཟུར་ངོས་ཤིག་ལ་བཀྲག་
མདངས་མེད་པར་འཕྲོ་བཞིན་ཡོད་པ་ཞིག་རེད།
110-

ཕ་རེ་ཤུ་བྷ་བྷུ་ཡིས་བྷི་ནོ་དེར་ཁྲིད་ཡོང་སྐབས་ཐོག་ཁང་གི་ཁྱམས་སྟེགས་
དེར་མི་སུ་ཞིག་ཀྱང་མེད་ནའང་། ཡུད་ཙམ་ཞིག་ནས་སཱ་ཏི་ཤ་ཡིས་ཁྱི་ཨ་སོག་
སྤུ་ནག་པོ་དང་དཀར་པོ་མཉམ་འདྲེས་ཅན་ཞིག་ཁྱེར་ནས་དེར་འབྱོར། དེའི་
མིང་ལ། ཁུས་ཏི་ཟེར་ཞིང་། སཱ་ཏི་ཤ་ཡིས་ཁོའི་གཡོ་འཕྲུལ་རྣམས་ངོམ་སོ་
བྱེད་རྒྱུའི་འགོ་བཙུགས་ཤིང་དེ་ནི་ཁོའི་ལག་པ་གཅིག་གིས་འཚམས་འདྲིའི་ཚུལ་
བྱེད་པ་དང༌། མགོ་བོ་ནང་དུ་བསྒུར་ནས་གུས་ཞབས་ཀྱིས་ས་ལ་གཏུགས་པ།
ཁོས་དེ་ལྟར་མགོ་བོ་ནང་དུ་བསྒུར་ཏེ་གུས་ཞབས་བྱེད་དོན་ནི་ཁོ་ལ་མངར་ཟས་
བག་ལེབ་རག་པའི་ཆེད་དུ་རེད། ཁྱི་ཕྲུག་ཆུང་ཆུང་གིས་དེ་ལྟར་གང་བྱས་ཀྱི་
མིང་གྲགས་ཐམས་ཅད་སཱ་ཏི་ཤ་ཡིས་ཁྱེར་ནས་འགྲོ་བ་དང༌། ཁུས་ཏི་ཁོ་རང་
ཉིད་ལ་དེ་འདྲའི་མིང་གྲགས་ལ་རེ་བའི་སྙིང་རུས་གང་ཡང་མེད་པར་མ་ཟད། ཁོ་
ལ་མཚོན་ན་མངར་ཟས་བག་ལེབ་དེ་རྣམས་དེ་ལས་ཀྱང་རིན་ཐང་གཞལ་དུ་མེད་
པའི་དངོས་པོ་ངོ་མ་ཞིག་རེད།
དེའི་མཐའ་འཁོར་གྱི་ཉེ་འགྲམ་ཞིག་ནས་མཚམས་མཚམས་སུ་བུ་མོ་ཁ་
ཤས་ཀྱི་བྱིས་པ་ལྟར་བཤད་པའི་དོན་མེད་ཀྱི་ཧར་གཏམ་གྱི་སྐད་གདངས་དང་
མཉམ་དུ་གློ་བུར་དུ་འདྲེས་པའི་བཞད་གད་ཏོག་ཙམ་གོ་ཐུབ་ཅིང༌། དེ་དང་ཆབས་
ཅིག་ཏུ་སྐབས་སྐབས་ལ་སྐྱེས་པ་ཕོ་ཞིག་གི་སྐད་གདངས་ཀྱང་དགའ་སྤྲོའི་འོད་
སྣང་གི་རླབས་རྒྱུན་དང་འགྲོགས་ནས་ཡོང་ཞིང་། དེས་བྷི་ནོ་ཡི་སེམས་ཀྱི་ནང
དུ་མངར་ལ་ཞིམ་པའི་དྲན་ཤེས་ཀྱི་ཚོར་འདུ་ཞིག་ཁྱེར་ནས་ཡོང་བ་དང་ཆབས་
ཅིག་ཕྲག་དོག་གི་ཟུག་གཟེར་ཞིག་ཀྱང་ལང་དུ་འཇུག་བཞིན་ཡོད་པ་དང་། སྔོན་
ཆད་ཁོའི་མི་ཚེའི་ནང་དུ་ཁོ་ནམ་ཡང་དེ་འདྲའི་བུ་མོ་རྣམས་ཀྱི་ཁྱིམ་གྱི་རྨད་བྱུང་
111-

ལྟ་ན་སྡུག་པའི་སྤྲོ་སྐྱིད་ཀྱི་དགའ་སྟོན་ལ་ཐུག་མྱོང་མེད་པ་དང༌། ཇི་ལྟར་རོལ་
མོའི་སྒྲ་དབྱངས་དེ་ཆེས་ཐག་ཉེ་ས་ཞིག་ཏུ་ཡོད་ནའང་ད་དུང་ཁོ་ལ་མཚོན་ན་ཆེས་
རྒྱང་རིང་ཞིག་ཏུ་ཡོད་པ་ལྟ་བུ་ཞིག་རེད། སྙིང་རྗེ་བའི་ཡུལ་དུ་གྱུར་བའི་བྷི་ནོ་
ཡི་སེམས་པ་གཞན་དུ་འཆལ་ནས་སཱ་ཏི་ཤ་ཡིས་ཁོའི་ཉེ་འགྲམ་ནས་སྐད་ཆ་ཅི་
བཤད་བཞིན་ཡོད་པ་ལ་ཡང་དོ་སྣང་གཏན་ནས་བྱེད་མི་ཐུབ་ཞིག་ཏུ་གྱུར།
དེ་རྗེས་ཕེ་རེ་ཤུ་བྷ་བྷུ་ཡི་བཟའ་ཟླ་མོའི་བུ་མོ་གསུམ་དང་ཁོང་ཚོ་དང་གཉེན་
ཚན་གྱི་འབྲེལ་བ་ཐག་རིང་བའི་མི་ཞིག་བཅས་གནས་དེར་འབྱོར། མོའི་མིང་ལ།
བྷ་རོ་དྷ་ཟེར་ཞིང་། མོ་ལོ་ན་དེ་ཙམ་གཞོན་པ་ཞིག་མིན་ནའང་མོ་དམིགས་བསལ་
གྱི་གྱོན་ཆས་ལ་དོ་སྣང་བྱེད་མཁན་ཞིག་ཡིན་པ་རྟོགས་སླ་བ་ཞིག་རེད། མོ་སྔོན་
ཆད་མི་ཚེ་ཧ་ཅང་སྟབས་བདེ་ཞིག་ལ་རོལ་ཡོད་ནའང་། དེ་རྗེས་མོའི་གནས་སྟངས་
ཐམས་ཅད་ལ་གློ་བུར་དུ་འགྱུར་བ་ཕྱིན་ནས་སྤྱི་ཚོགས་ཡར་ཐོན་དང་ལྷན་དུ་གོམ་
བགྲོད་བྱེད་རྒྱུའི་མདུན་བསྐྱོད་ཀྱི་བློ་འཚབ་ཅན་ཞིག་ཏུ་གྱུར། དེར་བརྟེན་མོའི་དར་
གོས་ཀྱི་སཱ་རས་ཀྱིས་གསོན་ཉམས་ལྡན་པའི་སྒོ་ནས་ལོ་མ་སྐམ་པོ་རླུང་གིས་བསྐྱོད་
པ་ལྟ་བུའི་ཧྲོག་ཧྲོག་གི་སྒྲ་ཆེན་པོ་འབྱིན་པ་དང་། ཕྱི་རྟིང་མཐོ་བའི་མོའི་འཇུར་རྟ་
ཡིས་ཁྲོག་སྒྲ་གྲག་པར་བྱེད། མོ་ནམ་ཡིན་ནའང་ལས་དང་བྱ་བ་ཐམས་ཅད་བྷ་
རཱ་མོ་རྣམས་དང་ཁྱད་པར་དབྱེ་འབྱེད་ཡོད་མེད་སོགས་ཀྱི་སྟེང་ལ་དོ་སྣང་ཆེན་པོ་
བྱེད་མཁན་ཞིག་ཡིན་པ་དེ་ནི། མོས་ཡུལ་སྲོལ་ལམ་ལུགས་ཀྱི་མིང་རཱ་དྷ་ར་ནེས་
དེ་སུའུ་ཆར་རས་ཐ་ལ་བསྒྱུར་བ་དེས་ཚོད་དཔག་བྱེད་ཐུབ་པ་ཞིག་རེད།
མོའི་བུ་མོ་རྒན་པ་དེའི་མིང་ལ། ལཱ་བྷོན་ཡ་ཟེར་ཞིང་། མོ་བུ་མོ་ལུས་
སྟོབས་ཆེན་པོ་དང་སེམས་པ་སྤྲོབོ། འགྲོགས་འདྲིས་བདེ་བོ་ཅན་ཞིག་ལ་ངག་འཆལ་

བཤད་རྒྱུར་དགའ་བ་ཞིག་དང༌། མོའི་གདོང་པ་དེ་རྒྱག་པ་རིལ་རིལ་ཞིག་དང་
མིག་གཉིས་ཀ་ཤིན་ཏུ་ཆེན་པོ་དང་། གདོང་དབྱིབས་ཀྱི་ཁ་དོག་ནག་ཅིང་བཀྲག་
མདངས་ལྡན་པ་ཞིག་རེད། མོ་རང་ཉིད་རང་ངོས་ནས་གྱོན་ཆས་ལ་དེ་བས་ཀྱང་
སྣང་མེད་བྱེད་རྒྱུར་འདོད་མོས་ཡོད་མཁན་ཞིག་ཡིན་ནའང་། གནད་དོན་འདིའི་
ཐོག་ལ་མོ་རང་ཉིད་ཀྱི་ཨ་མའི་བཙན་དབང་གི་སྒྱུར་བཀོད་འོག་ལ་གནས་ཡོད་པ་
ཞིག་རེད། མོ་ལྷམ་ཕྱི་རྟིང་མཐོན་པོ་ཅན་རྣམས་ལ་འཚིག་པ་ཟ་ནའང་། མོས་དེ་
དག་གྱོན་ཡོད་པ་དང་མོག་དུས་ཡིན་ནའང་ཉིན་གུང་ཕྱི་ལོགས་སུ་འགྲོ་སྐབས། མོའི་
ཨ་མས་ཨུ་ཚུགས་བྱས་ཏེ་མོའི་གདོང་ལ་དྲི་ཞིམ་ཕྱེ་མ་དང་ཚོན་རྩི་དམར་པོ་བྱུག་
འཇུག་པ་ཞིག་རེད། མོ་གཟུགས་སྟོབས་ཆེན་པོ་ཅན་ཞིག་ཡིན་པའི་རྒྱུ་མཚན་གྱིས་
མོའི་འོག་འཇུག་ནུ་ཁེབས་ཀྱིས་མོའི་ལུས་པོ་ཤིན་ཏུ་དམ་པོར་བསྡམས་པར་བརྟེན།
ག་དུས་ཡིན་ནའང་མོ་གྱོན་ཆས་ཁང་ནས་ཨ་མ་ལ་བྲོས་བྱོལ་བྱེད་པ་དེ་ནི། ངལ་
དུབ་ཀྱི་ཁུར་པོ་ཞིག་གི་འོག་ནས་ཐར་ཐབས་བྱེད་ཀྱིན་ཡོད་པ་ལྟ་བུ་ཞིག་རེད།
བུ་མོ་འབྲིང་བ་དེའི་མིང་ལ། ལོ་ལི་ཏཱ་ཟེར་ཞིང་། མོ་ཧ་ལམ་རང་གི་
གཅེན་མོ་རྒན་པ་དེ་ཡི་ལྡོག་ཕྱོགས་ཏག་ཏུག་ཅིག་སྟེ། གཅེན་མོ་ལས་གཟུགས་
པོ་རིང་བ་དང་ངོ་གདོང་ནག་པ། ཤ་ཧ་ཅང་སྐམ་པ། མོ་རང་ཉིད་ཀྱི་དབང་
སྒྱུར་འོག་ལ་འགྲོ་བར་བྱེད་མཁན་ཞིག་རེད། དེ་ལྟ་ནའང་ཉེས་སྐྱོན་མེད་པའི་
སྐད་ཆ་བཤད་པ་དང༌། གནས་ལུགས་གསལ་བཤད་སོགས་སྐབས་དང་མཐུན་
པར་གནད་དུ་སྨིན་པ་བྱེད་མཁན་ཞིག་རེད། མོའི་ཨ་མ་དེ་མོའི་སྙིང་གི་དཀྱིལ་
གྱི་སྙིང་ཡིན་ནའང་། མོའི་ཨ་མ་ཡིས་མོ་ལ་སྐྲག་སྣང་བྱེད་པ་མ་ཟད། མོའི་
གཤིས་སྤྱོད་ལ་ངར་ཤ་མི་སློང་བའི་འབད་བརྩོན་གྱི་ཕྱོགས་ལ་ཡང་སྣང་འཇོག་
113—

བྱེད་བཞིན་ཡོད་པ་ཞིག་རེད།
བུ་མོ་ལོ་ན་གཞོན་ཤོས་ལི་ལཱ་ལོ་བཅུ་གྲངས་ཤིག་ཏུ་སླེབས་མ་ཐག་པ་
ཞིག་ཡིན་ཞིང་། གཤིས་རྒྱུད་བུ་དང་འདྲ་བའི་བུ་མོ་སྤྱིར་བཏང་བ་ཞིག་རེད། རྟག་
ཏུ་སཱ་ཏི་ཤ་དང་ལྷན་དུ་ལག་འཛིང་འཐབ་རྩོད་བྱེད་པ་དང༌། ལྷག་པར་དུ་ཁོ་གཉིས་
ཀྱི་བར་ལ་རྩོད་གླེང་འབྱུང་བའི་གནད་དོན་གཅིག་ཡོད་པ་ནི། སུ་ཞིག་ལ་ཁྱི་ཕྲུག་
དེའི་བདག་དབང་ཆ་ཚང་ཡོད་མེད་ཀྱི་ཐོབ་ཐང་རྩོད་ལེན་བྱེད་རྒྱུ་དེ་རེད། གལ་
ཏེ་ཁྱི་ཕྲུག་རང་ཉིད་གྲོས་བསྡུར་གྱི་ནང་དུ་ཞུགས་པ་ཡིན་ནའང་། ཁོས་དེ་གཉིས་
ཀྱི་ནང་ནས་སུ་ཞིག་རང་གི་བདག་པོ་ཡིན་པ་གདམས་གསེས་བྱེད་རྒྱ་ཡིན་པ་དེ་ཡང་
ཐེ་ཚོམ་ཆེན་པོ་ཞིག་རེད། འོན་ཀྱང་ཕྱོགས་ཐམས་ཅད་ནས་བལྟས་པ་ཡིན་ན།
དགའ་འདེམས་དེ་ཕལ་ཆེར་སཱ་ཏི་ཤ་ལ་ཡོད་པ་ལྟ་བུ་ཞིག་རེད། གང་ཡིན་ཟེར་
ན་ཁོའི་སྒྲིག་ལམ་འཁུར་རྒྱུདེ་ལི་ལཱ་ཡི་བྱམས་སྐྱོང་གི་བྱིལ་བྱིལ་དང་བྱུག་བྱུག་སོགས་
ཀྱི་གནོན་ཤུགས་སོགས་ལས་ཧ་ཅང་གུ་ཡངས་པ་ཞིག་རེད།
དེ་རྗེས་མགྱོགས་པོར་ཁྱིམ་བདག་མ་བྷ་རོ་དྷ་ཁྱམས་སྟེགས་སྟེང་དུ་སླེབས་
ཤིང་། བྷི་ནོ་ཡར་ལངས་ནས་མགོ་བོ་བསྒུར་ཏེ་གུས་འདུད་ཞུས། ཕེ་རེ་ཤུ་བྷ་
བྷུ་ཡིས། འདི་ཁོང་གི་ཁང་པ་ནང་ནས་སྔོན་ཆད་ང་ཚོས་ངོ་ཤེས་པའི་གྲོགས་
པོ་དེ་རེད། ཅེས་འགྲེལ་བཤད་བརྒྱབས།
བྷ་རོ་དྷ་ཡིས་མངོན་གསལ་དོད་པོའི་སྒོ་ནས་སྐད་ཤུགས་ཆེར་བསྐྱེད་དེ།
ཁྱོད་ཅི་འདྲའི་བཀའ་དྲིན་ཆེན་པོ་ཅན་ཞིག་ཡིན། ང་ཚོས་ཁྱོད་ལ་བཀའ་དྲིན་
བསམ་ཤེས་བླ་ན་མེད་པ་བྱེད་བཞིན་ཡོད། ཅེས་སྨྲས། ཡིན་ནའང་བྷི་ནོ་དེ་
ལྟ་བུའི་བཀའ་དྲིན་བསམ་ཤེས་ལ་ངོ་གནོང་ནས་དེ་ལ་འོས་ཤིང་འཚམས་པའི་
114-

ལན་འདེབས་རྒྱུ་མ་རྙེད་པར་རེ་ཞིག་ལུས།
ཕེ་རེ་ཤུ་བྷ་བྷུ་ཡིས། གཞན་ད་དུང་ཁོང་ཚོ་དང་མཉམ་དུ་ཡོང་བའི་སྐྱེས་
པ་དེ་ཡང་ངོ་སྤྲོད་བྱས། ཁོའི་མིང་ལ། སུའུ་དྷེར་ཞེས་འབོད་ཅིང་། ཁོ་ད
དུང་མཐོ་སློབ་ཏུ་ཉེ་བའི་གཙུག་ལག་རབ་འབྱམས་པའི་སློབ་སྦྱོང་བྱེད་བཞིན་པ་
ཞིག་རེད། ཁོ་མི་སྤྲོ་སེམས་ཆེ་མདོག་ཁ་བོ་ཅན་ཞིག་ལ་གདོང་དབྱིབས་ཀྱི་ཤ་མདོག་
དཀར་ཞིང་། མིག་ཤེལ་ཞིག་གྱོན་ཡོད་པ་དང་ཁ་སྤུ་ཏོག་ཙམ་ཡོད་པ། ཕར་
བལྟས་ན་མི་ཚབ་ཚུབ་ཅན་གྱི་རིགས་ཤིག་ཡིན་པ་ལྟ་བུ་ཞིག་རེད། ཁོ་ད་དུང་མར་
རྐུབ་བཀྱག་ཐོག་ལ་འཁྱུག་ཙམ་ཡང་མ་བསྡད་ནའང་ཕར་གཡོན་ཚུར་འགུལ་བྱེད་
པ་དང་། སྤྲོ་སངས་ཀྱི་སྒོ་ནས་བུ་མོ་རྣམས་ལ་སྙད་བརྐོ་བ་དང་ཀུ་རེ་སློང་བར་བྱེད།
བུ་མོ་དེ་རྣམས་ཀྱིས་ཁོ་ལ་བཀའ་བཀྱོན་དང་གཤེ་གཤེ་བཏང་ནའང་དེ་ལ་མ་ལྟོས་
པར་ཁོང་ཚོ་ལ་ཁོ་མེད་དུ་མི་རུང་བ་ཞིག་རེད། ཁོས་རྒྱུན་དུ་ཁོང་ཚོ་ལ་དགོས་མཁོའི་
བཅའ་དངོས་རྣམས་ཉོ་སྒྲུབ་བྱེད་པ་དང༌། དེ་བཞིན་དུ་སྒྱུ་རྩལ་འཁྲབ་སྟོན་ལྟད་
མོ་དང་སྲོག་ཆགས་ཀྱི་སྐྱེད་མོས་ཚལ་སོགས་ལ་འགྲོ་རོགས་བྱེད་པ་ཞིག་རེད། སུའུ་
དྷེར་བུ་མོ་དེ་རྣམས་དང་ལྷན་དུ་འགྲོ་འདུག་འདྲིས་གཤིབ་བྱེད་པའི་སྤྱོད་ལམ་དེ་བྷི་
ནོ་ལ་མཚོན་ན་གནས་ཚུལ་ཧ་ཅང་གསར་པ་ཞིག་རེད། དོན་དངོས་སུ་དེས་མཚམས་
མཚམས་སུ་ཁོ་ཧ་ལས་ཧོན་འཐོར་དུ་འཇུག་པ་དང་། ཁོའི་སེམས་ཀྱི་གཡོ་འགུལ་
དང་པོ་དེ་ནི་ཡུལ་སྲོལ་དང་མི་མཐུན་པའི་ཉེས་སྤྱོད་དུ་སྣང་བ་དེ་རེད། ཡིན་ནའང་
དེ་ནི་མགྱོགས་པོར་ཕྲག་དོག་གི་སྐྱར་རྩིའི་རང་གཤིས་སུ་འགྱུར་བ་ཞིག་རེད།
༡ ཉེ་བའི་གཙུག་ལག་རབ་འབྱམས་པ་ནི་གཞི་རིམ་སློབ་གྲྭ་ཐོན་རྗེས། ལོ་གསུམ་གྱི་ཚད་གཞི་ཅན་
གྱི་མཐོ་སློབ་སློབ་རིམ་གྱི་མིང་ཡིན། དབྱིན་སྐད་བསྡུས་ཚིག་ཏུ་འདི་ལ་B.Aཟེར།
115-

བྷ་རོ་དྷ་ཡིས། ངོ་སྤྲོད་ཀྱི་ཐབས་ལམ་ཞིག་གིས་བརྟག་དཔྱད་འདྲི་
རྩད་བྱས་ཏེ། ངས་ཁྱོད་རང་སྔོན་ཆད་ཐེངས་གཅིག་གཉིས་ཤིག་ལ་བྷ་རྭ་
མོ་ཡི་ཚོགས་པའི་མཆོད་འབུལ་གསོལ་སྟོན་གྱི་སྐབས་སུ་མཐོང་བ་འདྲ་བོ་ཞིག་
འདུག ཅེས་བཤད།
བྷི་ནོ་ཡིས། གློ་བུར་དུ་རང་ཉིད་ཁྲིམས་འགལ་གྱི་ནག་ཉེས་ཤིག་གི་ནང
དུ་ཚུད་ནས་ཡོད་པ་དེ། གཞན་གྱིས་ཚོར་ནས་རང་ཉིད་ཀྱིས་དེ་ལ་དགོས་མེད་
ཀྱི་བཟོད་གསོལ་ཞིག་རང་གི་སྐད་ཀྱི་གདངས་ཀྱི་དབུས་ནས་འབུལ་བཞིན་ཡོད་
པ་ལྟ་བུ་ཞིག་ཚོར། དེ་ནི་ཁོ་ཁེ་ཤོབ་བྷ་བྷུ་ཡི་ཆོས་བཤད་ལ་ཐེངས་གཅིག་གཉིས་
ཤིག་ལ་ཉན་དུ་ཕྱིན་ཡོད་པའི་རྒྱུ་མཚན་གྱིས་རེད།
བྷ་རོ་དྷ་ཡིས་ཁོ་ལ་དྲི་བ་རྗེས་མ་བཏོན་པ་ནི། ངས་ཚོད་དཔག་བྱས་ན་ཁྱོད་
ཀྱིས་མཐོ་སློབ་ནས་སློབ་སྦྱོང་བྱེད་བཞིན་ཡོད་པ་འདྲ་ཡོད་དམ། ཞེས་དྲིས།
བྷི་ནོ་ཡིས། མེད། ངས་མཐོ་རིམ་སློབ་གྲྭ་མཐར་ཕྱིན་ཚར་ཡིན། ཞེས་
ལན་བཏབ།
བྷ་རོ་དྷ་ཡིས་ཁྱོད་ཀྱིས་འཛིན་རིམ་ག་ཚོད་བར་དུ་སློབ་སྦྱོང་བྱས་པ་ཡིན་
ནམ། ཞེས་དྲིས།
༡
བྷི་ནོ་ཡིས། ངས་གཙུག་ལག་རབ་འབྱམས་པ་བར་དུ་སློབ་སྦྱོང་བྱས་
པ་ཡིན། ཞེས་སྨྲས།
༡ གཙུག་ལག་རབ་འབྱམས་པ་ནི། ཉེ་བའི་གཙུག་ལག་རབ་འབྱམས་པ་ཐོན་རྗེས་རིག་ཚན་
བྱེ་བྲག་པའི་ཐོག་ཉམས་ཞིབ་བམ་ཁྱད་སྦྱོང་བྱེད་པའི་སློབ་རིམ་གྱི་མིང་ཡིན། དབྱིན་སྐད་
བསྡུས་ཚིག་ཏུ་འདི་ལ་M.Aཟེར། འདི་ལ་ཞིབ་འཇུག་སློབ་མ་ཡང་ཟེར་མཁན་སྣང་།
116-

དེ་ནི་ཕར་བལྟས་ན། བྷ་རོ་དྷ་ལ་སེམས་སྐུལ་ཐེབས་པ་ཞིག་དང་ལྷན་དུ
བྱིས་པ་ལྟ་བུའི་གཞོན་སྐྱེས་དེ་ལ་བརྩི་མཐོང་འོས་ཤིང་འཚམས་པ་ཞིག་བྱེད་རིགས་
པའི་ཚོར་བ་ཞིག་སྐྱེས་ཡོད་པ་ལྟ་བུ་ཞིག་རེད། མོས་དབུགས་རིང་ཞིག་བཏོན་པ་
དང་ཆབས་ཅིག་ཕེ་རེ་ཤུ་བྷ་བྷུ་ཡི་ཕྱོགས་ལ་གཅིག་བལྟས་ནས། གལ་ཏེ་ང་ཚོའི་
མཱ་ནུའུ་གསོན་པོར་འཚོ་ཡོད་ན། ད་ལྟ་ཁོས་ཀྱང་ཏན་ཏན་གཙུག་ལག་རབ་
འབྱམས་པའི་སློབ་སྦྱོང་ཐོབ་ཡོད་ངེས་པ་ཞིག་རེད། ཅེས་གསལ་བཤད་བྱས།
མོའི་བྱིས་པ་དང་པོ་མཱ་ནུའུ་ལོ་དགུ་ལ་སླེབས་པའི་སྐབས་སུ་གྲོངས་ཤིང་།
གཞོན་སྐྱེས་སུ་ཞིག་གིས་རྒྱུགས་སྤྲོད་ཀྱི་གྲུབ་འབྲས་ལེགས་པར་བླངས་འདུག
ཅེས་པ་དང་། དེབ་ཡག་པོ་ཞིག་བྲིས་འདུག གོ་ས་མཐོན་པོ་ཞིག་ཐོབ་འདུག
ཅེས་ནམ་ཐོས་པ་ཡིན་ན། བྷ་རོ་དྷ་ཡིས་གློ་བུར་དུ་སེམས་ནང་ལ། གལ་ཏེ་
མོའི་བུ་འཚོ་གནས་བྱས་ཡོད་ན། ཁོས་ཀྱང་ཏན་ཏན་དེ་དང་གཅིག་མཚུངས་
བྱེད་ངེས་སྙམ་པའི་བསམ་བློ་འཁོར་བཞིན་ཡོད་པ་ཞིག་རེད།
གང་ལྟར་ཡང་ཁོ་གྲོངས་པའི་རྗེས་ནས་མོས་བསམ་ཚུལ་དང་ལྟ་བ་དེ་འདྲ་
ཞིག་མུ་མཐུད་ནས་འཁུར་བཞིན་དུ། མོ་རང་གི་དམིགས་བསལ་གྱི་འོས་འགན་
ལྟ་བུ་ཞིག་ཏུ་མོ་རང་གི་བུ་མོ་གསུམ་གྱི་མཛངས་མའི་ཡོན་ཏན་རྣམས་སྤྱི་ཚོགས་
ཀྱི་ནང་དུ་ཤེས་སུ་འཇུག་རྒྱུ་དེ་ཡིན་པ་དང༌། མོས་དེ་རིང་བྷི་ནོ་དང་ལྷན་དུ་བགྲོ་
གླེང་བྱེད་པའི་ཁྲོད་དུ། མོའི་བུ་མོ་རྣམས་ཀྱིས་སློབ་སྦྱོང་ཇི་ལྟར་བྱས་ཡོད་པའི་
སྐོར་བརྗོད་རྒྱུའི་གོ་སྐབས་དེ་ནམ་ཡང་ལྷོད་གཡེང་དུ་གཏོང་མི་སྲིད་པ་ཞིག་དང་།
ཁོ་ཚོའི་དབྱིན་ཇིའི་བུད་མེད་དགེ་རྒན་རྣམས་ཀྱིས་ཁོང་ཚོ་རིག་པ་ཡག་པོ་དང་
ཀུན་སྤྱོད་བཟང་པོ་ཡོད་པའི་སྐོར་གང་བརྗོད་པ་དེ་ཡང་ཁོ་ལ་སྦ་གསང་གཏན་
117-

ནས་བྱེད་མི་སྲིད་པ་ཞིག་རེད། བུ་མོའི་སློབ་གྲྭའི་དུས་ཆེན་ཉིན་མོ་ཞིག་གི་སྐབས་
སུ། མངའ་སྡེའི་བློན་ཆེན་གཞོན་པ་ཞིག་དང་ཁོང་གི་བཟའ་ཟླ་གཉིས་གནས་དེར་
ཕེབས་པའི་སྐབས་སུ་སློབ་གྲྭའི་ནང་གི་བུ་མོ་ཡོངས་རྫོགས་ཀྱི་ཁྲོད་ནས་ལ་བྷོན་ཡཱ་
དམིགས་བསལ་གྱིས་བདམས་ཏེ། ཁོང་གཉིས་ལ་མེ་ཏོག་གི་ཕྲེང་བ་ཕུལ་བཅུག
པ་སོགས་ཀྱི་སྐོར་བཤད། བྷི་ནོ་ལ་དེ་བས་ཀྱང་དམིགས་བསལ་དུ་མངའ་སྡེའི་བློན་
ཆེན་གཞོན་པ་དེའི་བཟའ་ཟླ་ཡིས། མོ་ལ་འཚམས་འདྲིའི་གསུང་བཤད་ཀྱི་སྐད
ཆ་དངོས་གནས་ག་རེ་བཤད་ཡོད་མེད་སོགས་ལ་ཉན་འདོད་སྐྱེས།
མཐའ་མཇུག་ཏུ་བྷ་རོ་དྷ་ཡིས་སྐད་ཆ་མཇུག་བསྡུ་བྱས་ནས། ལ་བྷོན་
ཡཱ་ལ། འཚེམ་དྲུབ་རི་མོའི་དུམ་བུ་དེ་འཁྱེར་ཤོག ངའི་སྙིང་ཉེ། འཚེམ་དྲུབ་
ཀྱི་རི་མོ་གང་ལ་བྱ་དགའ་ཐོབ་བྱུང་ངམ། ཞེས་དྲིས།
བལ་གོས་སྣམ་བུའི་ངོས་སུ་བཟོ་སྐྲུན་བྱས་པའི་ནེ་ཙོའི་བཟོ་དབྱིབས་ཀྱི
འཚེམ་དྲུབ་རི་མོ་དེ། ཁོང་ཚོའི་གཉེན་ཚན་རྣམས་དང་མགྲོན་པོ་ཚང་མས་སྔོན
ཆད་ཅིག་ནས་ཤེས་བཞིན་ཡོད་པ་དང་། དེ་ནི་དཔག་ཏུ་མེད་པའི་དཀའ་སྡུག་
མང་པོ་ཞིག་དང་ཟླ་འཁོར་དུ་མ་ཞིག་གི་རིང་དུ་བཟོ་སྐྲུན་བྱས་པ་ལས་གྲུབ་པའི་
དངོས་པོ་ཞིག་ཡིན་པར་མ་ཟད། ད་དུང་དེའི་ཐོག་ལ་ཁོང་ཚོའི་བུད་མེད་དགེ་
རྒན་གྱིས་མུ་མཐུད་ནས་རོགས་པ་བྱས་ཡོད་པ་ཞིག་རེད། དེར་བརྟེན་འཚེམ་
དྲུབ་ཀྱི་རི་མོ་དེའི་ནང་ལ་ལ་བྷོན་ཡཱ་རང་ཉིད་ཀྱི་ལག་རྩལ་གྱི་གྲུབ་འབྲས་དེ་ཙམ་
མེད་པ་ཞིག་རེད། འོན་ཀྱང་མགྲོན་པོ་གསར་པ་རེ་རེ་ཡོང་ན་དེ་དག་ལ་རི་མོ་
དེ་སྤྱན་འབུལ་ཞུ་བའི་ལམ་ལུགས་ཤིག་ཡོད་པ་དེ་ལ་སུ་ཞིག་གིས་ཀྱང་གཡོལ་
ཐབས་མེད་པ་ཞིག་རེད། ཐོག་མར་ཕེ་རེ་ཤུ་བྷ་བྷུ་ཡིས་དགག་པ་བརྒྱབས་ནའང་
118-

དེ་རྗེས་ཁོས་རང་ཉིད་ཀྱིས་ངོ་རྒོལ་བྱས་པ་ལ་ཕན་ཐོགས་པའི་འབྲས་བུ་གང་ཡང་
འབྱུང་རྒྱུ་མེད་པ་ཤེས་ནས་མཚམས་འཇོག་བྱས་ཡོད་པ་ཞིག་རེད།
ནམ་ཞིག་བྷི་ནོ་ཡིས་རང་ཉིད་ལ་འགྲེམ་སྟོན་བྱས་པའི་སྒྱ་རྩལ་གྱི་རི་མོའི་
ལས་ཀ་དེ་ངོ་མཚར་བ་དང་བསྔགས་བརྗོད་བྱེད་འོས་པའི་སྡོམ་རྩིས་རྒྱག་བཞིན་
པའི་སྐབས་སུ་གཡོག་པོ་ཞིག་གིས། ཕ་རེ་ཤུ་བྷ་བྷ་ལ་ཡི་གེ་ཞིག་འཁྱེར་ཡོང་ནས་
བྱིན། དེ་རྗེས་ཕེ་རེ་ཤུ་བྷ་བྷུ་ཡིས་ཡི་གེ་དེ་ཀློག་པ་དང་ཆབས་ཅིག་གདོང་ལ་འཛུམ་
མདངས་ཤིག་ལངས་ཏེ་སྤྲོ་དགའི་ངང་ནས། གཡོག་པོ་དེ་ལ། སྐུ་་ཞབས་དེ་
ཡར་ཐོག་ཁང་དུ་འཁྲིད་ཡོང་རོགས། ཞེས་སྨྲས།
ཁྱིམ་བདག་མ་བྷ་རོ་དྷ་ཡིས། མི་དེ་སུ་ཞིག་རེད་དམ། ཞེས་དྲིས།
ཕེ་རེ་ཤུ་བྷ་བྷུ་ཡིས། དེ་ངའི་གྲོགས་པོ་རྙིང་པ་ཁི་རེས་ཤུ་ན་དྷ་ཡལ་གྱི་བུ་
རེད། ཁོ་ང་ལ་འབོད་དུ་ཡོང་འདུག ཅེས་ལན་བཏབ།
བྷི་ནོ་ཡི་སྙིང་གློ་བུར་དུ་མཆོང་ལྡིང་ཞིག་བྱས་པའི་རིང་ལ་ཁོའི་ངོ་གདོང་
སྐྱ་བོ་རུ་གྱུར། ཁོ་མར་བསྡད་པ་དང་ཆབས་ཅིག་ཁོའི་ལག་པ་གཉིས་ཀྱིས་ཁུ་
ཚུར་བཅིངས་པ་དེ་ནི་དམག་འཁྲུག་འཐབ་རྩོད་ཅིག་གི་འོག་ཏུ་གཡོ་འགུལ་མེད
པར་སྲ་བརྟན་དུ་གནས་པར་བྱེད་པ་ལ་གྲ་སྒྲིག་བྱེད་བཞིན་ཡོད་པ་ལྟ་བུ་ཞིག་རེད།
ཁོའི་སེམས་ལ་གྷོ་ར་ཡིས་ཏན་ཏན་མི་འདི་ཚོའི་ཁ་ཕྱོགས་ལམ་ལུགས་ཀྱི་འཚོ་
བ་སྐྱེལ་སྟངས་ཐོག་ལ་ལུགས་མཐུན་གྱི་བསམ་ཤེས་མེད་པར་ངོ་རྒོལ་བྱེད་ངེས་
རེད་སྙམ་པ་དང་། དེར་བརྟེན་ཁོས་དེ་ཚོ་ལ་མཚམས་འཇོག་བར་དཔང་བྱེད་
དགོས་སྙམ་པའི་བསམ་བློ་སྔར་འཁོར་གྱི་སྒོ་ནས་ཁོང་ཚོ་ལ་རྒྱབ་སྐྱོར་རོགས་པ་
བྱེད་རྒྱུའི་གྲ་སྒྲིག་བྱས།། །།
- 119-

ལེའུ་བཅུ་པ།
༄༅། །སུའུ་ཆར་རས་ཐ་ཡིས་བཟའ་བཏུང་རྣམས་ཟ་ཆོག་ཆོག་གི་གྲ་
སྒྲིག་བྱས་ཏེ། ཤིང་ཁྲོལ་གྱི་སྡེར་མའི་ནང་དུ་བཀོད་སྒྲིག་བྱས་ནས་གཡོག་པོ་ཞིག་
ལ་སྤྲད་དེ་ཁོང་ཚོ་ལ་བསྐོར་ནས་ལག་སྤྲོད་བྱེད་རྒྱུ་མངགས་ནས་གཟིམ་ཆུང་ཉི་འོད་
གཡབ་སྟེང་གི་ཕྱི་ལོགས་སུ་ཡོང་ནས་དེར་བསྡད། དེ་བཞིན་དུ་གཡོག་པོ་དེ་གྷོ་ར་
ཡི་རྗེས་སུ་འབྲངས་ནས་ནང་དུ་ཡོང་། མི་ཚང་མ་ཡི་མིག་ལམ་དུ་གྷོ་ར་ཡི་གཟུགས་
པོའི་བོངས་ཚད་དང་གདོང་དབྱིབས་ཀྱི་ཁ་དོག་དཀར་པོ་དེ་འཆར་ཞིང་། ཁོའི་
དཔྲལ་བ་ལ་སྐྱེ་ས་རུས་ཁོངས་མཚོན་པའི་རྟགས་ཆུ་བོགངྒཱའི་འདམ་རྩི་ཞིག་བྱུགས་
ཡོད་པ་དང་། ལུས་ལ་སྤུས་ཀ་ཞན་པའི་སྨད་གཡོགས་ཤིག་དང༌། བཟོ་ལྟ་རྙིང་
པའི་སྟོད་ཐུང་ཐུང་ངུ་ཞིག་དར་གྱིས་འཆིང་ཐག་གིས་བསྡམས་ནས་གྱོན་ཡོད་པ་ལ།
ཁོའི་ལྷམ་དེ་རང་གི་ས་གནས་རང་ནས་བཟོས་པ་ཞིག་དང་། ཁོའི་རྐང་པའི་མཛུབ་
མོ་རྣམས་སྟེང་དུ་ཡར་བུད་ནས་ཡོད་པ་ཞིག་རེད། ཁོ་ནང་དུ་ཡར་ཡོང་བ་དེ། དེང་
རབས་ཀྱི་རྣམ་པ་གསར་པ་ལ་ཁ་གཏད་དུ་ངོ་ལོག་རྒྱག་པར་ཡོང་བའི་སྐྱེ་སྲིད་ཅིག་
120-

གི་རྣམ་སྤྲུལ་ལྟ་བུ་ཞིག་དང་། བྷི་ནོ་ཡིས་ཀྱང་ཁོའི་དྲག་དམག་ཅིག་གི་ཆ་ལུགས་
ལྟ་བུ་དེ་སྔོན་ཆད་ནམ་ཡང་མཐོང་མྱོང་མེད་པ་ཞིག་རེད།
གྷོ་ར་དེ་རིང་ཁོང་ཚོའི་ཀུན་སྤྱོད་དང་གཏམ་གླེང་ཚང་མའི་ཕྱོགས་ལ་ཁ་
གཏད་དུ་ལངས་ནས་ངོ་རྒོལ་བྱེད་རྒྱུའི་ཐོག་ལ་མེ་ལྕེ་ལྟར་འབར་བཞིན་ཡོད་པ་
དེ་བཤད་མི་དགོས་པ་ཞིག་རེད།
རྒྱུ་མཚན་ནི་ཁོ་ཁ་རྩང་ཆུ་བོ་གསུམ་འབབ་ཀྱི་མདོ་རུ་ཁྲུས་གསོལ་གྱི་མཛད་
སྒོ་ལ་སོང་སྟེ། རླངས་གྲུ་ཞིག་གི་ཐོག་ཏུ་ཡོད་པའི་སྐབས་སུ་རྐྱེན་བརླངས་པ་ཞིག་
རེད། དེ་ནི་རླངས་གྲུ་འབབ་ཚིགས་ཀྱི་གྲུ་ཁའི་ལམ་ཟུར་རྣམས་སུ་བུད་མེད་གནས་
སྐོར་བ་རྣམས་ཀྱི་མི་ཚོགས་མང་པོ་ཞིག་འདུས་ཤིང་། སྐྱེས་པ་གཅིག་གཉིས་ཤིག་
གིས་བུད་མེད་དེ་ཚོ་ལ་རོགས་པ་བྱས་ནས་འགྲུལ་པ་རྣམས་གྲུ་ནང་ལ་ཞུགས་ཐབས་
བྱེད་བཞིན་ཡོད་པ་དང་། ཁོང་ཚོའི་བློ་འཚབ་ནང་ལ་འདུག་སའི་ས་ཆ་ཞིག་རག་
པར་བྱེད་ས་དེ་རུ་མི་ཁ་ཤས་ལྕགས་མདོང་གྲུ་མོ་ཡིས་བཙུར་བ་དང་འབུད་རྒྱག་བྱེད་
བཞིན་ཡོདཔ་མ་ཟད། འདམ་རྙོག་གིས་བརྫིས་པའི་ཁོང་ཚོའི་རྐང་པ་རྣམས་དང་
འདྲེད་བརྡར་ཤོར་སླབའི་པང་ལེབ་ཀྱི་སྒྲོམ་སྟེགས་གཉིས་ཀྱིས་གྲུ་ཟམ་ལྟར་དུ་ཁོང་
ཚོ་ལ་ཞབས་འདེགས་བསྒྲུབས་ནའང༌། ཁོང་ཚོ་ཁ་ཤས་འདྲེད་བརྡར་ཤོར་ནས་
ས་ལ་འགྱེལ་བར་བྱེད་པའི་སྐབས་དེར། གཞི་ནས་རོགས་པ་གཞན་རྣམས་ཀྱིས་
གྲུ་པ་རྣམས་ཀྱི་འཁྲིས་ཀྱི་ཆུ་ནང་དུ་ཕར་འབུད་འདོད་རྒྱག་པར་བྱེད་བཞིན་ཡོད་པ་
ལ། མི་དེ་ཚོའི་ནང་གི་མང་པོ་ཞིག་གིས་རོགས་པ་རྣམས་བོར་བརླག་ཤོར་ནས་རང་
རང་ལ་འདུག་སའི་ས་ཆ་རེ་བདག་ཏུ་གཉེར་བཞིན་ཡོད་པ་དང་། དེ་དག་གི་མགོ་
བོ་ནས་འབབ་རྒྱུན་ཐུང་བའི་སྦྲང་ཆར་བསིལ་མ་ཡིས་ཁོང་ཚོ་རློན་པ་རློན་རྐྱང་བྱས་
121-

ཤིང་། གྲུ་གཟིངས་ཀྱི་ཁྱམས་སྟེགས་གང་དུ་ཁོང་ཚོ་བསྡད་ཡོད་ས་དེ་ནི་འདམ་
རྙོག་གིས་བརྒྱངས་པའི་འདབ་རྫབ་ཀྱིས་གཡོགས་ནས་ཡོད་པ་མ་ཟད། ཁོང་
ཚོའི་ངོ་གདོང་ལ་ཡང་རེ་བ་མེད་པའི་བརྡབ་གསིག་གི་རྟགས་མཚན་ཞིག་གསལ་
བར་མངོན་ཞིང་། ཁོང་ཚོའི་མིག་རྣམས་ནི་སྙིང་རྗེ་ཞིང་ཡ་ང་བ་ཞིག་རེད། ཁོང་
ཚོའི་ངོས་ནས་ཀྱང་ཁོང་ཚོ་ལྟ་བུའི་སེམས་ཅན་ཕན་ཐོགས་མེད་པ་ཞིག་ལ་གྲུ་དཔོན་
དང་དེ་མིན་ལས་རོགས་སུ་གང་གིས་ཕན་གྲོགས་རོགས་རམ་མི་བྱེད་པ་ཧ་ཅང་
གསལ་པོ་ཤེས་ནས་དེ་ཚོ་ལ་རེ་སྒུག་མི་བྱེད་པར་བརྟེན། སྐད་ཅིག་རེ་རེའི་འཕོ་
འགྱུར་ཁྲོད་ཀྱི་ཁོང་ཚོའི་ཉམ་ཐག་པའི་སེམས་པ་དེ་དངངས་སྐྲག་གིས་ཡོངས་
སུ་གང་བ་ཞིག་རེད།
དཀའ་སྡུག་དང་མྱ་ངན་གྱིས་ཡོངས་སུ་མནར་བའི་གནས་སྟངས་དེ་ལྟ་
བུ་ཞིག་གི་འོག་ཏུ་ཁོང་ཚོ་ལ་ལྷག་བསམ་རྣམ་དག་གིས་རོགས་སྐྱོར་བྱེད་མཁན
དེ་གྷོ་ར་ཁོ་ན་རེད།
ཐོག་ཁའི་གནས་རིམ་དང་པོའི་གྲུ་གཟིངས་ཀྱི་ར་བ་ལ་བསྙེས་པའི་ཁྱམས་
ཁའི་སྟེང་དུ། དབྱིན་ཇི་པ་ཞིག་དང་དེང་རབས་ལ་ཞེན་པའི་བྷང་ག་ལ་ཡི་བྷ
བྷུ་ཞིག་སྟེ། མི་གཉིས་ཀྱིས་རྡོ་ཐའི་ལོ་མ་བསྒྲིལ་བའི་ཐ་མ་ཁ་འཐེན་ཏེ། མཉམ་
དུ་སྐད་ཆ་བཤད་པ་དང་ཆབས་ཅིག་གནས་མཇལ་བ་རྣམས་ཀྱི་དགོད་བྲོ་བའི་
ལྟད་མོ་ལ་བལྟས་ཏེ་གད་མོ་ཡང་ཡང་ཤོར་ཞིང། སྐབས་དེར་རླུང་རྟ་མ་བརྒྱུགས་
པའི་ཁོང་ཚོའི་ཁྲོད་ཀྱི་གནས་མཇལ་བ་ཞིག་གིས་དམིགས་བསལ་དུ་ཅི་བྱེད་གཏོལ་
མེད་ཀྱི་ལྐུགས་རྟགས་ཡང་ཡང་བསྟན་པས། དབྱིན་ཇི་པ་དེ་གད་མོ་བགད་
ཅིང་བྷང་ག་ལ་ཡི་མི་དེ་ཡང་དེ་དང་བསྡེབས་ནས་གད་མོ་བགད།
— 122-

སྤྱོད་ལམ་རྣམ་འགྱུར་དེ་ལྟར་བྱས་ནས་ཁོང་ཚོ་གྲུ་གཟིངས་ཀྱི་འབབ་ཚིགས་
གཉིས་གསུམ་ཞིག་གི་ཕར་ཕྱོགས་སུ་བརྒལ་རྗེས། གྷོ་ར་ཡིས་མུ་མཐུད་དུ་མི་
དེ་གཉིས་ཀྱི་བྱ་སྤྱོད་ལ་བཟོད་སྒོམ་བྱེད་མ་ཐུབ་པར་ཐོག་ཁའི་ཁྱམས་ཁ་ལ་སོང་
ནས་འབྲུག་སྐད་ལྟ་བུའི་སྐད་ངག་གིས། ད་འགྲིགས་སོང༌། ཁྱོད་གཉིས་ཁྱོད་
རང་གཉིས་ལ་ངོ་ཚ་བཞིན་མི་འདུག་གམ། ཞེས་བརྗོད།
དབྱིན་ཇི་པ་དེས་གྷོ་ར་ཡི་མགོ་ནས་རྐང་པ་བར་དུ་མིག་འབུར་ཚུགས་སུ་
ཅེར་ནས་གཏུམ་དྲག་དང་བཅས་བལྟས། འོན་ཀྱང་རྒྱ་གར་བྷང་ག་ལ་ཡི་མི་
དེས་ཁག་ཐེག་བྱས་ནས། ངོ་ཚ། ཞེས་ཁྲེལ་རྒོད་ཀྱི་ལན་ཞིག་བརྒྱབས་ཏེ།
ང་ངོ་ཚ་དང་ཚ། སེམས་ཅན་འདི་ཚོའི་ལྐུགས་རྟགས་མཐར་ཐུག་པ་ལ་ཞིག་
ལྟོས་དང༌། ཞེས་སྨྲས།
གྷོ་ར་ཡི་ངོ་གདོང་ལ་ཁོང་ཁྲོའི་མེ་ལྕེ་འབར་བཞིན་དུ་ཚུར་མཆོངས་ནས་
ཤེས་བྱའི་ཡོན་ཏན་དམན་པའི་མི་འདི་ཚོ་ལས་ཡ་ང་སྙིང་རྗེ་མེད་པའི་དུད་འགྲོ་
གཅན་གཟན་དེ་དག་སྡུག་གི་རེད། སྙིང་རྗེ་མེད་པའི་མི་འདི་ཚོ། ཞེས་སྨྲས།
བྷང་ག་ལ་ཡི་མི་དེའི་རྒྱུད་ལ་ངར་ཤུགས་ཤིག་ལངས་ཏེ། ཁྱོད་འདི་ནས་
མར་རྒྱུགས། ཞེས་དེ་མ་ཐག་ཏུ་ཁ་ལན་སློག་པ་དང་ཆབས་ཅིག ཁྱོད་ལ་གནས་
རིམ་དང་པོ་འདིའི་ནང་དུ་ཡར་ཡོང་རྒྱུའི་འགན་འཁྲིའི་ལས་ཀ་གང་ཡང་མེད་པ་
ཞིག་རེད། ཅེས་བཤད།
གྷོ་ར་ཡིས། རེད། ང་ལ་འདིར་ཡོང་རྒྱུའི་འོས་འགན་མེད་པ་དེ་བདེན་
པ་རེད། ངའི་ས་ཆ་དེ་ཁྱོད་ཡོད་ས་ལྟ་བུ་ཞིག་མ་རེད། དེ་ནི་ཉམ་ཐག་ཡུལ་སྐོར་
གནས་མཇལ་བ་རྣམས་ཡོད་ས་དེ་ན་རེད། འོན་ཀྱང་ངས་ཁྱོད་ལ་སྔོན་བརྡ་གཏོང་
123-

རྒྱུ་ཞིག་ལ། ང་ཡང་བསྐྱར་ཁྱོད་ཀྱི་གནས་རིམ་དང་པོའི་སྡོད་ས་འདིའི་ནང་ལ་
མི་ཡོང་མཐུ་མེད་མ་བྱེད་རོགས། ཞེས་བརྗོད་པ་དང་ཆབས་ཅིག་ཕྱིར་ཁོ་རང་
སྡོད་སའི་ཁྱམས་ཁ་རུ་བྲེལ་ཚུབ་ཀྱིས་ལོག
གློ་བུར་འཕྲལ་རྐྱེན་གྱི་གནས་ཚུལ་དེའི་རྗེས་སུ་དབྱིན་ཇི་པ་དེས་ཁྱམས་
ཁའི་ནང་གི་རྐུབ་བཀྱག་ཐོག་ལ་རྒྱབ་བསྙེས་ཏེ་རྐང་པ་གཉིས་ཀ་མདུན་གྱི་གདང་
བུའི་སྟེང་ལ་བཞག་སྟེ་བརྩམས་སྒྲུང་ཞིག་ཀློག་རྒྱུའི་འགོ་བཙུགས། ཁོའི་བྷང་
ག་ལ་ཡི་ལམ་རོགས་འགྲུལ་བ་དེས་ཐེངས་གཅིག་གཉིས་ཤིག་ལ་ཁོ་གཉིས་ཀྱི་
ཁ་བརྡའི་སྐུད་པ་དེ་ཡང་བསྐྱར་མཐུད་རྒྱུའི་འབད་བརྩོན་བྱས་ནའང་། དེ་ལ་
གྲུབ་འབྲས་གང་ཡང་མ་བྱུང༌། དེ་རྗེས་ཁོས་དབྱིན་ཇི་པ་དེ་ལ་ཁོ་རང་ནམ་ཡང་
ཁོ་རང་གི་ཕ་ཡུལ་གཅིག་པའི་ཡུལ་མི་གྲོང་གསེབ་པ་དཀྱུས་མ་དེ་ཚོའི་ཕྱོགས
༡
ལ་མེད་པའི་ཁུངས་སྐྱེལ་ར་སྤྲོད་བྱས་ཤིང་མཇུག་ཏུ་ཁོས་ཁན་ས་མ་སྟེ། གྲུ་གཟིངས་
ནང་གི་ཞབས་འདེགས་པ་ལ་སྐད་བཏང་ནས་ཁོ་ལ་བྱ་ཤ་བསྲེགས་མ་ཁ་ཤས་
འཁྱེར་ཡོང་རོགས། ཞེས་བཤད།
ཁན་ས་མ་དེས་ང་ལ་བྱ་ཤ་གཏན་ནས་མེད། འོན་ཀྱང་ཇ་དང་བག་ལེབ་
སོགས་ཡོད། ཅེས་ལན་བཏབ། སྐབས་དེར་ཁོས་སྐད་ཤུགས་ཆེན་པོས་དབྱིན
སྐད་ནང་དུ་གང་ཞིག་ཁྱོད་ལ་བཀོད་སྒྲིག་བྱས་ནས་ཡོད་པ་དེ་ཚོ་རླངས་གྲུའི་ཐོག་
ཏུ་ཡོད་པའི་རྙོག་གཏམ་ཚ་བའི་དུད་འགྲོ་དེ་ཚོའི་ཟས་སྐོམ་གྱི་བདེ་བ་རེད། ཅེས་
བརྗོད་པ་དེ་ཁོའི་རོགས་པ་ཡིས་ཀྱང་གོ་ཐུབ་པ་ཞིག་རེད། གང་ལྟར་ཡང་ཁོའི་
༡ ཁན་ས་མ་ནི་མེ་འཁོར་སོགས་ཀྱི་ནང་གི་ཟས་རིགས་བཙོང་མཁན་གྱི་མིང་ཡིན་ཞིང་། མ་དཔེ་
དབྱིན་ཡིག་ནང་སྒྲ་བསྒྱུར་བྱས་འདུག་པས། འདིར་ཡང་དེ་བཞིན་དུ་བཀོད།
124-

རོགས་པ་དེས་གླེང་རྙོག་དེ་ལ་སྣང་མེད་བྱས་ནས་བཞག
དེ་རྗེས་དུས་ཡུན་ཅུང་ཙམ་སོང་རྗེས་དབྱིན་ཇི་པ་དེའི་གསར་ཤོག་
ཚགས་པར་མདུན་ཅོག་སྟེང་ནས་རླུང་གིས་ཁྱེར་བ་དང༌། བྷང་ག་ལ་ཡི་མི་
དེ་ཁོའི་རྐུབ་བཀྱག་སྟེང་ནས་མར་མཆོངས་ཏེ་གསར་ཤོག་དེ་ཡར་བླངས་ནས་
རང་སོར་བཞག འོན་ཀྱང་ཁོ་ལ་ཐུགས་རྗེ་ལེགས་གསོལ་གྱི་སྐད་ཆ་ཚིག་
གཅིག་གི་བྱ་དགའ་ཡང་མ་ཐོབ།
ནམ་ཞིག་ཁོང་ཚོ་ཙན་དྷར་ན་གོར་ལ་འབྱོར་ནས་རླངས་གྲྭ་ལས་ཕྱིར་
འཐོན་སྐབས། དབྱིན་ཇི་པ་དེ་གློ་བུར་དུ་གྷོ་ར་ཡི་མདུན་དུ་སོང་ནས་མགོ་ཡི་
ཞྭ་མོ་ཏོག་ཙམ་ཡར་ལ་བཀྱགས་ནས། ངས་ཁྱོད་ལ་ངའི་ཀུན་སྤྱོད་རྣམ་འགྱུར་
མ་འགྲིགས་པ་ལ་དགོངས་སེལ་ཡོང་བའི་འབོད་སྐུལ་བྱེད་བཞིནཡོད། ང་རང་
ཉིད་ངརང་ལ་ངོ་གནོང་གི་འདུག ཅེས་བརྗོད་ནས་དེ་རྗེས་བྲེལ་ཚུབ་ཀྱི་ངང་
ནས་ཕྱི་ལོགས་སུ་ཐོན།
གང་ལྟར་ཡང་གྷོ་ར་ཡི་ལུས་པོའི་ནང་ལ་མེ་ལྟར་འབར་བཞིན་ཡོད་པ་དེ་ནི་
ཁོང་ཁྲོ་དྲག་པོའི་ཚོར་འདྲ་ཞིག་ཡིན་ཞིང་། དེ་ནི་ཤེས་ཡོན་ཡོད་པའི་ཁོ་རང་ཉིད་
ཀྱི་མི་སེར་ཞིག་གིས་ཕྱི་རྒྱལ་བ་ཞིག་དང་མཉམ་སྦྲེལ་གྱི་ཐོག་ནས་ཁོང་ཚོའི་གནས་
སྟངས་སྐྱོ་བོ་དེ་ལ་ཚད་མེད་པའི་བདེ་དགའ་རྒྱས་པར་བྱེད་ཐུབ་པ་དང་། དེ་དང་
མཉམ་དུ་ཁོང་ཚོ་ལ་གད་མོ་བགད་པ་དང་ཁོ་རང་ཉིད་ལ་གཞན་ལས་ལྷག་པའི་ཁྱད་
ཆོས་ཡོད་ཤག་བྱེད་བཞིན་ཡོད་པ་དེའི་སྐོར་ལ་རེད། ཁོའི་ཕ་ཡུལ་གཅིག་པའི་མི་
རྣམས་རང་རང་སོ་སོའི་ཕྱོགས་སུ་མར་འོག་ནས་ཁོང་ཚོ་ལ་མཐོང་ཆུང་ཁྱད་གསོད་
བྱས་པའི་སྐོར་དང་མིང་རྒྱལ་ཁེངས་དྲེགས་ཅན་རྣམས་ཀྱི་སྤྱོད་ལམ་གཤིས་ཀ་སོགས་
125-

བཤད་རྒྱུའི་འགོ་བཙུགས་ཏེ། ཁོ་རང་ཚོ་ལས་དབང་ཐང་ཆེ་བའི་མི་རྣམས་ཀྱིས
ཁོང་ཚོ་ལ་ལྟ་སྟངས་དེ་སེམས་ཅན་དུད་འགྲོ་ལྟ་བུ་ཞིག་ཏུ་ཁས་ལེན་བྱེད་རྒྱུ་དེ་བཟློག་
ཏུ་མེད་པ་ཞིག་ཏུ་ངོས་འཛིན་དང་། དེ་ནི་ཁོང་ཚོའི་ལྷན་སྐྱེས་ཀྱི་རང་གཤིས་དང
འོས་འཚམས་ཤིག་ཏུ་བརྩི་བཞིན་ཡོད་པ་ཞིག་རེད།
འདི་དག་གི་རྒྱུ་རྐྱེན་གཙོ་བོ་དེ་རྩ་བ་གཏིང་ཟབ་ཅིང་བརྟན་པའི་གཏི་མུག་
མ་རིག་པ་དེ་ཡིན་ཞིང་དེ་ནི་ལུང་པ་འདིའི་ནང་གི་ཕྱོགས་ཐམས་ཅད་དུ་ཁྱབ་ནས་
ཡོད་པ་གྷོ་ར་ཡིས་ཤེས་པ་དང་། བསམ་ཚུལ་དེས་ཧ་ལམ་ཁོའི་སྙིང་བཀས་ལ་
ཁད་བྱས། འོན་ཀྱང་ཁོའི་སྙིང་ལ་རྨས་སྐྱོན་བྱས་པའི་གནད་དོན་དངོས་གནས་
དེ་ནི་ཤེས་ཡོན་ཡོད་པ་རྣམས་ཀྱིས་རང་རྒྱུད་ཀྱི་ངོ་ཚ་དང་ཁྲེལ་མེད་ཀྱི་རྡོག་ཁྲེས་
དེ་རང་རང་སོ་སོའི་ཕྲག་པ་རུ་མི་ལེན་པར་མ་ཟད། ད་དུང་དེ་བས་ཀྱང་ཁོ་རང་
ཚོས་ཁོ་རང་ཚོ་རང་ཉིད་ཀྱི་ཁྲོད་དུ་མཚན་སྙན་གྲགས་ལ་འགྲན་བསྡུར་བྱེད་པའི་
འགོས་ནད་ཅིག་སྤེལ་བཞིན་ཡོད་པ་དེའི་རྒྱུ་མཚན་གྱིས་རེད། རྒྱུ་མཚན་དེའི་
ཕྱིར་གྷོ་ར་ཡིས་དཔེ་དེབ་ཀྱི་ཤེས་ཚད་ཡོད་པ་དང་མི་ཐ་ཤལ་པ་སློབ་སྦྱོང་གི་རྣམ་
གྲངས་ཅུང་ཟད་ཡོད་པ་ལྟ་བུའི་རིགས་ཀྱི་འགྲོ་འདུག་གི་ལམ་ལུགས་ཐམས་ཅད་
ལ་མཐོང་ཆུང་བརྙས་བཅོས་བྱེད་བཞིན་ཡོད་པར་བརྟེན། དེ་རིང་ཡང་ཁོ་བྷ་
རཱ་མོ་ཡི་ཁྱིམ་ཚང་ཞིག་གི་ནང་དུ་སྐྱེ་ས་རུས་ཁོངས་མཚོན་པའི་རྟགས་ཆུ་བོ་གངྒཱའི་
འདམ་བག་ཅིག་དཔྲལ་བར་བྱུགས་པ་དང་འབྲེལ་གྲོང་གསེབ་པའི་རྣམ་པ་ཅན་
གྱི་ལྷམ་བྱི་དོར་མ་བྱས་པ་ཡ་མ་ཟུང་ཞིག་གྱོན་ནས་ཡོང་བ་ཞིག་རེད།
བྷི་ནོ་ཡིས་གྷོ་ར་མཐོང་མ་ཐག་ཏུ་རང་ཉིད་ཀྱིས་རང་ཉིད་ལ། ཨོ།
དཀོན་མཆོག་མཁྱེན། གྷོ་ར་ནི་དམག་འཁྲུག་འཐབ་རྩོད་ལ་གྲ་སྒྲིག་བྱས་ནས་
126-

ཡོང་བ་ལྟ་བུ་ཞིག་རེད། ཅེས་སྨྲས། གྷོ་ར་མཐོང་བ་ཙམ་གྱིས་ཁོའི་སྙིང་དེ་ཁོ་
རང་ཉིད་ཀྱི་ལུས་པོའི་ནང་དུ་ཐིམ་སྟེ་གྷོ་ར་ཡིས་སྐད་ཆ་ཅི་ཞིག་བཤད་འོང་དང་
དེ་རྗེས་སྤྱོད་པ་ཅི་འདྲ་ཞིག་བསྟན་ཡོང་སྙམ་ནས་རིམ་བཞིན་རང་ཉིད་སྲུང་སྐྱོབ་
བྱེད་པའི་ཆེད་དུ་རང་ཉིད་ཀྱི་ལུས་ལ་གོ་འཁྲབ་གྱོན་དགོས་ཡོད་པ་ཚོར།
ནམ་ཞིག་ཁྱིམ་བདག་མ་བྷ་རོ་དྷ་ཡིས་བྷི་ནོ་དང་ལྷན་དུ་བཀའ་མོལ་བྱེད་
བཞིན་པའི་སྐབས་སུ་སཱ་ཏི་ཤ་ཁང་པའི་མདུན་ངོས་ཀྱི་ཁྱམས་སྟེགས་ཀྱི་ཟུར་ཞིག་
གི་ནང་དུ་ཁོ་རང་ཉིད་ཀྱི་ཕྱོགས་ནས་བྱིས་པའི་འཁོར་འཁྱིལ་རྩེད་མོ་ཞིག་དང་
ལྷན་དུ་རྣམ་གཡེང་རྩེད་འཇོ་བྱས་ཏེ་ཡིད་སེམས་རང་དབང་མེད་པར་ཚིམས་
ནས་བསྡད། འོན་ཀྱང་ཁོས་གྷོ་ར་མཐོང་མ་ཐག་ཏུ་རང་ཉིད་ཀྱི་རྩེད་འཛོའི་ལས་
ཀ་ལ་དང་བ་འདྲེན་པའི་སྤྲོ་བ་ཉམས་ཏེ། ཁོ་ག་ལེར་བྱས་ནས་བྷི་ནོ་ཡི་རྐུབ་བཀྱག་
འཁྲིས་སུ་ནུར་ཏེ་མིག་ཅེར་བཞིན་དུ་སྐད་མགོ་དམའ་བོའི་སྒོ་ནས། མགྲོན་པོ་
གསར་པ་དེ་ཁྱོད་ཀྱི་གྲོགས་པོ་དེ་རེད་དམ། ཞེས་སྐད་ཆ་ཤབ་ཤུབ་ཅིག་བཤད་
པ་ལ། བྷི་ནོ་ཡིས། རེད། ཅེས་ལན་བཏབ།
གྷོ་ར་ཡིས་བྷི་ནོ་ལ་མིག་ཟུར་ཙམ་ཞིག་བལྟས་ཤིང༌། དེ་རྗེས་ཁོའི་ཉེ་གནས་
སུ་དོ་སྣང་གང་ཡང་མ་བྱས་པར་ཕེ་རེ་ཤུ་བྷ་བྷུ་ལ་ལུགས་སྲོལ་ལྟར་དུ་གུས་འདུད་
ཅིག་བྱས་པ་ལས་བཙན་ཤེད་ཀྱི་སྒོ་ནས་ཕྱི་ཚུལ་གྱི་རྣམ་པ་གུས་གུས་ཞུམ་ཞུམ་
གང་ཡང་མ་བྱས། ཁོས་རྐུབ་བཀྱག་ཅིག་མདུན་ཅོག་གི་འཁྲིས་ནས་ཚུར་ཅུང་
ཙམ་འཐེན་ཏེ་དེའི་སྟེང་དུ་མར་བསྡད། བུ་མོ་མཛངས་མ་རྣམས་ཀྱི་ཕྱོགས་ནས
བཤད་ན། ཡུལ་སྲོལ་ལམ་ལུགས་ཀྱི་ཡ་རབས་བཟང་སྤྱོད་ལ་སྒོ་བསྟུན་པ་ཡིན་
ན་ཁོ་དེ་ཚོའི་ཉེ་དྲུང་དུ་བསྡད་ཡོད་ནའང་ཁོས་དེ་ཚོ་ལ་གསང་བརྡ་གང་ཡང་སྟོན་
— 127-

སྲོལ་མེད་པ་ཞིག་རེད།
ཁྱིམ་བདག་མ་བྷ་རོ་དྷ་ཡིས་དེ་མ་ཐག་ཏུ་རང་གི་བུ་མོ་རྣམས་མིའི་ཀུན་
སྤྱོད་མི་ཤེས་པའི་དམུ་རྒོད་འདིའི་ཉེ་འགྲམ་ནས་ཕྱི་རུ་དབྱུང་རྒྱུའི་སེམས་ཐག་
བཅད། སྐབས་དེར་ཕེ་རེ་ཤུ་བྷ་བྷུ་ཡིས་མོ་ལ་གྷོ་ར་ཁོ་རང་ཉིད་ཀྱི་གྲོགས་པོ་རྙིང་
པ་ཞིག་གི་བུ་ཡིན་པའི་ངོ་སྤྲོད་བྱས། སྐབས་དེར་གྷོ་ར་མོའི་ཕྱོགས་སུ་ཁ་བསྒྱུར་
ནས་མོ་ལ་གུས་འདུད་ཅིག་བྱས།
སུའུ་ཆར་རས་ཐ་ཡིས་བྷི་ནོ་བརྒྱུད་ནས་གྷོ་ར་གོ་མྱོང་ཡོད་ཀྱང་མགྲོན་པོ་
གསར་པ་དེ་ཁོ་ཡིན་པ་མ་ཤེས་པར་བརྟེན། མོས་ཁོ་མཐོང་མ་ཐག་པའི་སྐབས་
སུ་མ་དགའ་བའི་ཚོར་བ་ཅུང་ཟད་ཅིག་སྐྱེས། གང་ཡིན་ཟེར་ན། མོ་ཤེས་
ཡོན་ཡོད་པའི་མི་རྣམས་དམ་དྲག་ཆེ་བའི་ཡུལ་སྲོལ་ལམ་ལུགས་ཀྱི་རྗེས་སུ་འབྲང་
བཞིན་ཡོད་པ་ལ་ཡི་རང་དང་བཟོད་སྒོམ་གང་ཡང་མེད་པ་ཞིག་རེད།
ཕེ་རེ་ཤུ་བྷ་བྷུ ཡིས་རང་གི་ཆུང་དུས་ཀྱི་གྲོགས་པོ་ཁེ་རེས་ཤུན་དྷཡལ་གྱི་སྐོར་
འདྲི་རྩད་དང་། ཁོང་ཚོའི་སློབ་ཕྲུག་གི་དུས་སྐབས་ཀྱི་འཕོ་འགྱུར་གནས་སྟངས་
ཀྱི་སྤྱོད་པ་རྣམས་རྒྱས་བཤད་བྱེད་རྒྱུའི་འགོ་བཙུགས་ཏེ་ངག་ནས། ང་ཚོ་མཐོ་
རིམ་སློབ་གྲྭལ་ཡོད་པའི་སྐབས་སུ་སློབ་ཕྲུག་ཚོའི་ཁྲོད་ནས་ངེད་གཉིས་སྐུགསུང་ཐུགས་
རྟེན་ལ་གཏོར་བཤིག་གཏོང་མཁན་སྡུག་ཤོས་ཤིག་ཡིན་པ་སུ་ཡིན་ནའང་ཡིད་ལ་
འཁོར་ཐུབ་ཀྱི་རེད། ང་ཚོ་ལ་སྲོལ་རྒྱུན་གྱི་གོམས་གཤིས་ལ་བརྩི་བཀུར་བྱེད་རྒྱུའི་
དྲི་ཙམ་ཡང་མེདཔར་མ་ཟད། ང་ཚོས་ཡོངས་གྲགས་སུ་ལམ་ལུགས་དང་མི་མཐུན་
པའི་ཁ་ཟས་ལ་ལོངས་སུ་སྤྱོད་རྒྱུད་ང་ཚོའི་ལས་འགན་ངོ་མ་ཞིག་ཏུ་བརྩིས་ཏེ། མཚན་
མོ་ཅི་འདྲ་མང་པོ་ཞིག་ལ་ང་ཚོས་ཁ་ཚེའི་ཚོང་ཁང་ང་ཚོའི་མཐོ་རིམ་སློབ་གྲྭའི་ཁྱམས་
128-

ར་གྲུ་བཞི་མའི་ཉེ་འགྲམ་དུ་ཡོད་པ་ཞིག་ནས་དགག་བྱ་ཆེ་བའི་ཟ་མ་ཟོས་ཤིང་། དེ་
རྗེས་མཚན་མོའི་དཀྱིལ་དུ་སླེབས་རག་བར་དུ་ཡར་ལངས་ནས་བསྡད་དེ། ང་ཚོས་
ཇི་ལྟར་ཧིན་དྷུ་ཡི་སྤྱི་ཚོགས་ལ་བཅོས་བསྐྱར་བྱེད་རྒྱུའི་སྐོར་ལ་གྲོས་བསྡུར་མང་པོ་
བྱས་ཡོད་པ་མ་རེད་དམ། ཞེས་སྨྲས།
བྷ་རོ་དྷ་སྐབས་འདིར་ཁོའི་སྐད་ཆའི་བར་དུ་འཚངས་ནས། དེང་སང་
ཁྱོད་ཀྱི་གྲོགས་པོའི་ལྟ་བ་དང་བསམ་ཚུལ་རྣམས་ཇི་འདྲ་ཞིག་ཡོད་པ་རེད་དམ།
ཞེས་དྲི་བ་ཞིག་བཏང་ཞིང་།
དེ་ལ་ཕེ་རེ་ཤུ་བྷ་བྷུ་ཡིས། ད་ལྟ་ཁོང་ཡུལ་སྲོལ་ལམ་ལུགས་ཀྱི་གོམས་
གཤིས་མཐའ་དག་ནན་ཏན་ཆེན་པོའི་སྒོ་ནས་སྲུང་སྐྱོབ་བྱེད་མཁན་ཞིག་ཏུ་གྱུར་
ཡོད་པ་རེད། ཅེས་ལན་བཏབ།
བྷ་རོ་དྷ་ཡིས་གདོང་ལ་ཁོང་ཁྲོའི་མེ་ལྕེ་ཞིག་འབར་བཞིན་དུ། ཁོ་རང་
ཉིད་རང་ལ་ངོ་ཚ་བཞིན་མེད་པ་ཡིན་ནམ། ཞེས་དྲིས།
གྷོ་ར་གད་མོ་ཞིག་བགད་དེ། ངོ་ཚ་དེ་སྤྱོད་པ་ངན་རྟགས་ཤིག་རེད། ཅེས་
དང་། མི་ཁ་ཤས་ཀྱིས་རང་ཉིད་ཀྱི་ཕ་མེས་རྣམས་ལ་ཡང་རྗེས་སུ་ཡི་རང་བྱེད་
རྒྱུ་ལ་ངོ་ཚ་བཞིན་འདུག ཅེས་ལན་བཏབ།
བྷ་རོ་དྷ་ཡིས། ཁོ་སྔོན་ཆད་བྷ་རཱ་མོ་ཡི་ཚོགས་མི་ཞིག་མ་རེད་དམ། ཞེས་
འདྲི་རྩད་བྱས།
གྷོ་ར་ཡིས། ང་ཡང་བར་སྐབས་ཤིག་ལ་བྷ་རཱ་མོའི་ཚོགས་མི་ཞིག་ཡིན།
ཞེས་ལན་བཏབ།
བྷ་རོ་དྷ་ཡིས། དེང་སང་ཁྱོད་ལ་ལྷ་སྲུང་གི་ལམ་ལུགས་ལ་ཚད་ངེས་ཅན་
129-

གྱི་དད་པ་ཡིད་ཆེས་ཤིག་འདུག་གམ། ཞེས་དྲིས།
གྷོ་ར་ཡིས། རྒྱུ་མཚན་ཁུངས་དག་པ་ཞིག་མེད་ན་ང་ལྷ་སྲུང་གི་ལམ་ལུགས་
ལ་རྣམ་རྟོག་རྨོངས་དད་ལྟ་བུའི་སྒོ་ནས་མཐོང་ཆུང་བརྙས་བཅོས་བྱེད་མཁན་ཞིག་
མིན་ཞེས་དང་དམའ་འབེབས་བྱས་པ་དེ་ཁོ་ན་ཙམ་གྱིས་ལམ་ལུགས་དེ་བརྙས་
བཅོས་མཐོང་ཆུང་བྱེད་ཡུལ་ཞིག་ཏུ་འགྱུར་ཐུབ་གྱིན་རེད་དམ། མི་ཚང་མས་
དེའི་སྦས་དོན་གྱི་རྣམ་གཞག་གི་གོ་དོན་རྟོགས་ཐུབ་གྱིན་རེད་དམ། ཞེས་དྲིས།
ཕེ་རེ་ཤུ་བྷ་བྷུ་ཡིས་བར་མཚམས་བཅད་དེ་ཁོང་གི་ཞི་འཇམ་གྱི་ངག་གིས།
ཡིན་ནའང་ལམ་ལུགས་དེ་ཚད་གཞི་ངེས་ཅན་ཞིག་རེད། ཅེས་བཤད།
གྷོ་ར་ཡིས། དེ་ལ་ཚད་གཞི་ངེས་ཅན་གྱི་དབྱེ་མཚམས་ཞིག་ཡོད་པ་རེད་
མ་གཏོགས་དེ་མངོན་གསལ་ཆགས་ཐུབ་རྒྱུ་མ་རེད། ཅེས་མཐའ་སྐྱེལ་བྱས་
ཏེ། ཚད་གཞི་མཐའ་མེད་པའི་ལྷ་ཡི་རྣམ་གཞག་དེ་ལྷ་རང་ཉིད་ཀྱིས་གཞན་
དོན་སྒྲུབ་པའི་ཕྱིའི་རྣམ་པ་གཟུགས་ཅན་དུ་རོལ་བ་ཞིག་རེད། དེ་མིན་ལྷ་རང་
ཉིད་ཀྱིས་ཚུལ་ཇི་ལྟར་རང་གི་གསང་བ་ཕྱི་ལ་ཁྲོམ་བསྒྲགས་བྱེད་རྒྱུ་རེད་དམ།
གང་ཞིག་ཕྱི་རུ་མངོན་པར་གསལ་བ་བྱེད་མ་ཐུབ་པ་དེ་སྲིད་དུ་གནས་ལུགས་
མཐར་ཐུག་པ་དེ་འཐོབ་མི་ཐུབ་པ་ཞིག་རེད། གཟུགས་མེད་ཀྱི་རྣམ་གཞག་
གཟུགས་ཅན་དུ་འཕོས་པ་དེ་ནི་ཇི་ལྟར་ནང་སེམས་ཀྱི་འཆར་སྒོ་མཐའ་དག་ཕྱིའི་
ངག་གི་གདངས་སུ་དྲངས་པ་ལྟ་བུ་ཞིག་རེད། ཅེས་བཤད།
ཁྱིམ་བདག་མ་བྷ་རོ་དྷ་ཡིས། ཡིད་ཆེས་ངེས་རྙེད་མེད་པའི་སྒོ་ནས་མགོ་
བོ་གཡུག་བཞིན་དུ། ཁྱོད་ཀྱིས་གཟུགས་མེད་ཀྱི་རྣམ་པ་དེ་གཟུགས་ཅན་དུ་
བསྒྱུར་བ་དེ་གཟུགས་མེད་ལས་ཕུལ་དུ་བྱུང་བ་ཞིག་རེད་ཅེས་བཤད་བཞིན་ཡོད་
-130-

དམ། ཞེས་སྐད་ཤུགས་ཆེན་པོའི་སྒོ་ནས་དྲིས།
གྷོ་ར་ཡིས། ངའི་དོན་དག་དེ་ཕལ་ཆེར་དེ་འདྲ་ཞིག་རེད། འཛམ་གླིང་
འདི་ངས་གང་ཞིག་བཤད་བཞིན་ཡོད་པའི་ལམ་ལུགས་དེ་ལ་བརྟེན་ཡོད་པ་ཞིག་
མ་རེད། གལ་ཏེ་གཟུགས་མེད་ཀྱི་རྣམ་གཞག་དེ་ཁོ་ན་གནས་ལུགས་མཐར་
ཐུག་པ་ཡིན་ན། དེ་རྗེས་གཟུགས་ཅན་གྱི་ལམ་ལུགས་དེ་འཇིག་རྟེན་གྱི་ཁམས་
གང་དུ་ཡང་འཇོག་ས་གཏན་ནས་མེད་པ་ཞིག་རེད། ཅེས་བཤད།
སུའུ་ཆར་རས་ཐ་ཡི་སེམས་ལ། མི་ཞིག་གིས་ཁོའི་ཁེངས་དྲེགས་ཆེ་བའི་
གཞོན་ནུའི་ངར་ཤུགས་དེ་རྩོད་པས་ཕམ་པར་བྱས་ནས་ཁོ་ཁ་སྐྱེངས་པོའམ། ཡང་
ན་ངོ་ཚ་བོ་ཞིག་བྱས་ན་སྙམ་པའི་རེ་འདོད་དྲག་པོ་ཞིག་སྐྱེས་པ་དང་ཆབས་ཅིག་ཏུ་
བྷི་ནོ་ཡིས་ཁོའི་ཁ་འགུལ་ཙམ་ཡང་མ་བྱས་པར་ཁུ་སིམ་པོར་བསྡད་ནས་ཡོད་པ་ལ་
ཁོ་ཁྲོ་ལངས། ཤིན་ཏུ་དྲག་རྩུབ་ཆེ་བའི་གྷོ་ར་ཡི་སྐད་གདངས་དེ་ཡིས་མོ་ཐལ་བའི་
རྡུལ་དུ་རློག་པར་བྱེད་པའི་ཡ་ལན་ཤུགས་དྲག་པོ་ཞིག་གི་གནས་སུ་བསྐྱལ་ཡོད་པ་
ལྟ་བུ་ཞིག་རེད། གང་ལྟར་ཡང་སྐབས་འདིར་གཡོག་པོ་དེས་ཁོག་ལྡིར་ཞིག་གི་
ནང་དུ་ཆུ་ཚ་བོ་ཁྱེར་ནས་ཡོང་ཞིང་། སུའུ་ཆར་རས་ཐ་ཇ་སྐོལ་རྒྱུའི་ཐོག་ལ་བྲེལ་
བ་བྱེད་བཞིན་ཡོད་པ་ཞིག་རེད། སྐབས་དེར་བྷི་ནོ་ཡིས་མཚམས་མཚམས་སུ་མོའི་
ཕྱོགས་ལ་རྟོག་ཞིབ་དང་འབྲེལ་བའི་ཟུར་མིག་གི་མདའ་མོ་ཡང་ཡང་འཕངས།
བྷིནོ་དང་གྷོར་གཉིས་ཀྱི་བར་ལ་མཆོད་འབུལ་གསོལ་མཆོད་བྱེད་རྒྱུའི་གནད་
དོན་ཐོག་ལ་ཆེས་མི་འདྲ་བའི་ཁྱད་པར་ཆེན་པོ་མེད་པ་ཞིག་རེད། དེ་ལྟ་ནའང་གྷོ་
ར་བྷ་རཱ་མོ་ཡི་ཁྱིམ་ཚང་འདིའི་ནང་དུ་དང་བླངས་བྱས་ཏེ་མགྲོན་པོར་ཡོང་ནས་ཁོང་
ཚོད གྲ་བོལྟར་དུ་བཟུང་ནས་སྡང་སེམས་དང་གོ་ཤེས་ཉན་ཤེས་མེད་པའི་སྤྱོད་པ་བསྟན་
131-

པ་དེ་ཡིས་བྷི་ནོ་ཡི་སེམས་ལ་ཆེས་གཏིང་ཟབ་པའི་སྡུག་བསྔལ་གྱི་ཟུག་རྔུ་ཞིག་སྐྱེ
རུ་བཅུག་ནའང་། ཕེ་རེ་ཤུ་བྷ་བྷུ་ཡིས་རང་སེམས་རང་གིས་བདག་པོ་བརྒྱབས་
པའི་གནས་སྟངས་འོག་ཏུ་ཁོང་གི་གཤིས་ཀ་དེ་ཞི་ཞིང་དུལ་བ་དང༌། བག་ཕེབས་
ཤིང༌། ཕན་སེམས་ཆེ་བ། ཕྱོགས་གཉིས་ཀའི་རྩོད་གླེང་དེ་ཆེས་རྒྱང་ཐག་རིང་
ས་ཞིག་གི་གནས་སུ་བཞག་པའི་ཀུན་སྤྱོད་དེས་བྷི་ནོ་ཡི་ཡིད་ཀྱི་སྨོན་སེམས་ཡོངས
སུ་ཁེངས་པར་བྱས། ནམ་ཞིག་ཁོས་གྷོ་ར་ཡི་དྲག་ཤུལ་ཆེ་བའི་སྤྱོད་པ་དང་དེ་
གཉིས་བསྡུར་ཚེ། ཁོའི་སེམས་ལ་བསམ་ཚུལ་ནི་བསམ་ཚུལ་ཙམ་ལས་གང་
ཡང་མེད་པ་ཞིག་རེད། དེ་ལས་ཡག་ཤོས་ནི་ལྷག་བསམ་གཡོ་བ་མེད་པའི་ཞི་
འཇམ་བག་ཕེབས་ཀྱི་སྤྱོད་པ་ལ་གོ་རྟོགས་ལྡན་པ་ཞིག་བྱེད་རྒྱུ་ནི་གལ་ཆེན་པོ་རེད་
སྙམ་པའི་བསམ་བློ་འཁོར།
ཁ་བརྡ་ལབ་གླེང་འདིའི་ཁྲོད་དུ་ཕེ་རེ་ཤུ་བྷ་བྷུ་ཡིས་མིག་ཡང་ཡང་བཙུམས་
ཏེ་ཆེས་གཏིང་ཟབ་པའི་ཚོར་འདུ་ཞིག་གི་ནང་དུ་ཐིམ་པར་བྱེད་ཅིང་། དེ་ནི་ཁོའི་
ཐུན་མོང་མ་ཡིན་པའི་གཤིས་ཀ་ཞིག་ཀྱང་རེད། བྷི་ནོ་ཡིས་ཁོའི་ཡིད་དབང་འཕྲོག་
པའི་རྣམ་འགྱུར་ལ་ལྟ་བའི་སྐབས་སུ་ཁོང་གི་གཤིས་རྒྱུད་ཀྱི་ཚོར་བ་དེ། ཁོའི་ངོ་གདོང་
ལ་ཞི་འཇམ་གྱི་མདངས་དང་ལྡན་པར་མངོན་ཞིང་། གྷོ་ར་ཡིས་བརྩི་བཀུར་འོས་
པའི་མི་འདིའི་མདུན་ནས་ལྕེལ་བདག་པོ་མ་བརྒྱབས་པར་གུས་ཞབས་མེད་པའི་སྐད་
ཆ་ཆུ་རྒྱུག་རྒྱུག་བྱས་པ་དེ་ནི་ཁོ་ལ་ཆེས་ཤིན་ཏུ་བློ་ཕམ་པའི་གནས་ཤིག་ཏུ་གྱུར།
ནམ་ཞིག་སུ་འུ་ཆར་རས་ཐ་ཡིས་ཕོར་པ་ཁ་ཤས་ཀྱི་ནང་དུ་ཇ་བླུགས་ནས་ཡོང་
རྗེས་མགྲོན་པོ་སུ་ཞིག་ལ་གསོལ་ཇ་འབུལ་དགོས་ཡོད་མེད་ལ་ཅུང་ཟད་དོགས་མི་
བདེ་བར་གྱུར་ཏེ། ཕེ་རེ་ཤུ་བྷ་བྷུ་ཡི་ཕྱོགས་སུ་འདྲི་རྩད་ཀྱི་ཚུལ་དུ་གཅིག་བལྟས་
- 132-

པའི་སྐབས་དེར། ཁྱིམ་བདག་མ་བྷ་རོ་དྷ་ཡིས་གྷོ་ར་ལ་བལྟས་ཏེ། ཁྱོད། ངས་
ཚོད་དཔག་བྱས་ན་ཁྱོད་ཀྱིས་ཕོར་པ་འདི་ཚོའི་ནང་ནས་གང་ཡང་ལེན་རྒྱུ་མ་རེད་
བསམ་གྱིན་འདུག ཅེས་སྨྲས།
གྷོ་ར་ཡིས་སེམས་ཐག་བཅད་ནས། མིན། གང་ཡང་ལེན་རྒྱུ་མིན།
ཞེས་ལན་བཏབ།
བྷ་རོ་དྷ་ཡིས། ག་རེ་བྱས་ནས། ཞེས་དང༌། ཁྱོད་རིགས་རུས་ལ་
ཕམ་ཉེས་འབྱུང་བ་ལ་དངངས་སྐྲག་སྐྱེ་བཞིན་འདུག་གམ། ཞེས་ཨུ་ཚུགས་
ཀྱིས་དྲིས།
གྷོ་ར་ཡིས། འདུག ཅེས་ལན་བཏབ།
བྷ་རོ་དྷ་ཡིས། དེས་ན་ཁྱོད་རི ཌ་རུས་ལ་ཡིད་ཆེས་འདུག་གམ། ཞེས་དྲིས།
གྷོ་ར་ཡིས། རིགས་རུས་དེ་ང་རང་ཉིད་སྒེར་གྱི་ངོས་ནས་གསར་གཏོད་
བྱས་པ་ཞིག་ཡིན་ན། ངས་དེ་ལ་ཡིད་ཆེས་བྱེད་མི་འོས་པ་ཞིག་རེད། ང་སྤྱི་
ཚོགས་ལ་དགའ་ཞེན་ཆེ་བའི་ཉིན་མོ་དེ་ནས་བཟུང་ངས་རིགས་རུས་ལ་ཡང་བརྩི་
བཀུར་ངེས་པར་དུ་བྱེད་དགོས་པ་ཞིག་རེད། ཅེས་བཤད།
བྷ་རོ་དྷ་ཡིས། དེས་ན་ཁྱོད་ཀྱིས་སྤྱི་ཚོགས་ནང་གི་གནད་དོན་ཡོངས་
རྫོགས་ལ་བརྩི་བཀུར་བྱས་ཏེ། ཁྲིམས་ལུགས་ཀྱི་བཀག་སྡོམ་བྱེད་བཞིན་ཡོད་
དམ། ཞེས་དྲིས།
གྷོ་ར་ཡིས། སྤྱི་ཚོགས་ལ་བརྩི་བཀུར་མ་བྱས་པ་དེ་སྤྱི་ཚོགས་གཏོར་བཤིག་
བཏང་བ་རེད། ཅེས་ལན་བརྒྱབས།
བྷ་རོ་དྷ་ཡིས། སྤྱི་ཚོགས་ལ་གཏོར་བཤིག་བཏང་ན་ག་རེ་ཡོད་པ་རེད་
133-

དམ། ཞེས་དྲིས།
གྷོ་ར་ཡིས། ཁྱོད་ཀྱི་དྲི་བ་དེ་ནི་སྡོང་པོ་ཞིག་གི་ཡལ་ག་གཏུབ་བཞིན་པའི་
ཐོག་ལ་བཞོན་ནས་ཡོད་པའི་མི་ཞིག་གིས་སྡོང་པོ་དེའི་ཡལ་ག་བཅད་ན་ཕན་གནོད་
ག་རེ་འབྱུང་གི་རེད་དམ། ཞེས་དྲིས་པ་དང་འདྲ་བོ་ཞིག་རེད། ཅེས་བཤད།
སྐབས་དེར་སུའུ་ཆར་རས་ཐ་ཡིས་བསུན་སྣང་གི་སྒོ་ནས། ཨ་མ།
དགོས་མཁོ་མེད་པའི་རྩོད་གླེང་དེས་སུ་ལ་ཕན་ཐོགས་པ་འདུག་གམ། ཁོས་ང་
ཚོ་དང་ལྷན་དུ་ཟ་མ་མ་ཟོས་པ་དེ་ལ་ཐབས་ཤེས་ག་རེ་འདུག ཅེས་བཤད།
ནམ་ཞིག་སུའུ་ཆར་རས་ཐ་ཡིས་བྷི་ནོ་ཡི་ཕྱོགས་ལ་ལྟ་བར་བྱེད་པའི་སྐབས་
སུ། གྷོ་ར་ཡིས་མོ་ལ་མིག་འབུར་ཚུགས་སུ་ཅེར་ནས་གཅིག་བལྟས། སུའུ་ཆ་
རས་ཐ་ཡིས་ཐེ་ཚོམ་གྱི་ངང་ནས་བྷི་ནོ་ལ། ཁྱོད་ཀྱིས། ཞེས་སྨྲས།
བྷིནོ་ཡིས་རང་གི་མི་ཚེ་ནང་དུ་ནམ་ཡང་གཞན་གྱི་ལག་གི་ཇ་འཐུང་མྱོང་མེད་
པ་དང་། ཁ་ཆེ་བ་རྣམས་ཀྱིས་བཟོས་པའི་བག་ལེབ་དང་མངར་ཟས་བྱེ་རིལ་སོགས་
ཟ་རྒྱུ་ཡང་སྤངས་ནས་དུས་ཡུན་རིང་པོ་ཞིག་སོང་ཡོད་ནའང་། དེ་རིང་ཁོའི་སེམས
ལ་ཁོང་ཚོས་ཟ་འཐུང་གི་རིགས་ཅི་ཞིག་ཕུལ་ནའང་དེ་ངེས་པར་དུ་ལེན་དགོས་སྙམ་
པ་དང་ཆབས་ཅིག་ཁོ་ལ་ཕུལ་བའི་བཟའབཏུང་རྣམས་ལ་བལྟས་ཏེ། ཡིན་དང
ཡིན། ངས་འཐུང་གི་ཡིན། ཞེས་བརྗོད་པ་དང་ཆབས་ཅིག་གྷོ་ར་ལ་མིག་ཟུར་
གྱི་སྒོནས་གཅིག་བལྟས། གྷོ་ར་ཡི་གདོང་ལ་ཧོན་འཐོར་བའི་ཟུར་ཟའི་དགོད་འཛུམ་
ཞིག་ཅི་དགར་མངོན་བཞིན་ཡོད་ནའང་། བྷི་ནོ་ཡིས་བློ་སྟོབས་ཆེན་པོའི་སྒོ་ནས
ཇ་དེ་ཡར་བླངས་ནས་རང་དགར་འཐུང་། འོན་ཀྱང་དེ་ནི་ཁོའི་ལྕེ་ཤེས་ལ་སྐྱར་པོ་
ལས་གཞན་བྲོ་བ་ཞིམ་པོ་གང་ཡང་མེད་པ་ཞིག་རེད།
134-

བྷ་རོ་དྷ་ཡིས་ཁ་ནས་མ་བཏོན་ཡང་ཁོག་ཏུ། བྷི་ནོ་དེ་ཇི་འདྲའི་བུ་ཡ་རབས་
ཤིག་རེད་ཨང་སྙམ་ཞིང་། དེ་རྗེས་གྷོ་ར་ཡི་ཕྱོགས་སུ་ཁ་ཚུར་བསྒྱུར་ཏེ་མོའི་
སེམས་ཀྱི་དོ་སྣང་ཐམས་ཅད་ཁོའི་ཕྱོགས་ལ་གཏད།
གྷོ་ར་ཡིས་གོམས་གཤིས་ལ་བརྩི་སྲུང་འདི་ལྟར་བྱེད་པའི་སྐབས་སུ། ཕེ་རེ་
ཤུབྷ་བྷུ་ཡིས་ཁུ་སིམ་པའི་ངང་ནས་ཁོང་གི་རྐུབ་བཀྱག་དེ་གྷོར་ཡི་འཁྲིས་སུ་ཚུར་འཐེན་
ནས་ཁོ་དང་ལྷན་དུ་ཟུར་དུ་སྐད་ཆ་ཞིག་སྐད་གདངས་དམའ་མོའི་སྒོནས་བཤད་རྒྱུའི་
འགོ་བཙུགས།
དེ་རྗེས་མགྲོན་པོ་གསར་པ་ཞིག་སླེབས་ཤིང་དེ་ལ་ཁོང་ཚོ་ཚང་མས་ཕེ་
ནུས་བྷ་བྷུ་ཞེས་དགའ་བསུ་ཞུས། འོན་ཀྱང་ཁོའི་མིང་དངོས་གནས་ལ་ཧ་
རན་ཙནྟི་ར་ཞེས་འབོད་ཅིང་། ཁོ་ནི་ཁོ་རང་ཉིད་ཀྱི་འཁོར་ཚོགས་ཀྱི་དབུས་
སུ་རང་གི་ཐུན་མོང་མ་ཡིན་པའི་སློབ་སྦྱོང་དང་རྣམ་དཔྱོད་ཀྱི་སྙན་གྲགས་ཡོད་
པ་ཞིག་རེད། འོན་ཀྱང་དོན་ངོ་ཐོག་ཏུ་ཁོས་ཕྱོགས་གཉིས་ཀའི་རྩོད་གླེང་གི་ཐོག་
ལ་སྐད་ཆ་གང་ཡང་མ་བཤད། མི་རྣམས་ཀྱིས་ཁོས་སུའུ་ཆར་རས་ཐ་དང་ལྷན་
དུ་གཉེན་སྒྲིག་བྱེད་རྒྱུ་རེད་ཅེས་ཤོད་བཞིན་ཡོད་པ་དེ་ནི་གཞི་མེད་འཆལ་གཏམ
ཁོ་ན་ཙམ་ཞིག་མ་ཡིན་པར་མ་ཟད། ཁོ་ལ་དེའི་ཕྱོགས་སུ་འདོད་མོས་ཡོད་མེད་
ལ་ཡང་ཐེ་ཚོམ་གྱི་གཞི་ཙམ་ཞིག་ཀྱང་མེད་པ་ཞིག་རེད། དེར་མ་ཟད་མོའི་གྲོགས་
མོ་ཚང་མས་ཀྱང་བརྗོད་གཞི་དེའི་ཐོག་ལ་སུའུ་ཆར་རས་ཐ་ལ་ཀུ་རེ་ནན་ཆེར་
བྱེད་བཞིན་ཡོད་པ་ཞིག་རེད།
ཧ་རན་གྱིས་སློབ་གྲྭ་ཞིག་གི་དགེ་རྒན་བྱེད་བཞིན་པར་བརྟེན། ཁྱིམ་བདག་
བྷ་རོ་དྷ་ཡིས་ཁོ་ལ་དོ་སྣང་དེ་ཙམ་བྱེད་ཀྱིན་མེད། མོས་མངོན་གསལ་དོད་
135-

པོའི་སྒོ་ནས་སྐྱེ་བོ་གཞན་རྣམས་ལ་ཁོ་ལྟ་བུ་ཞིག་ལ་མོའི་བུ་མོ་རྣམས་དང་གཉེན་
སྒྲིག་བྱེད་པའི་འོས་ཆོས་མི་ཚང་བ་བརྗོད་ཡོད་པའི་རྒྱུ་མཚན་ལ་བརྟེན་ནས། ཁོས་
ཁོང་ཚོའི་བུ་མོ་དེ་རྣམས་ལ་འབྲེལ་འདྲིས་གཏིང་ཟབ་པ་ཞིག་བྱེད་མ་ནུས། མོའི་
རྨི་ལམ་ནང་གི་འཆར་སྣང་ལྟ་བུའི་དམིགས་ཡུལ་ནི་རང་གི་བུ་མོ་རྣམས་ཀྱི་མག
པ་རྣམས་འཇིགས་ཞུམ་མེད་པའི་དཔའ་བོ་དང༌། བྱ་བ་གང་གི་ཕྱོགས་ལ་ཡང་
མཐའ་སྐྱེལ་ཐུབ་པ་ཞིག་དང༌། ཁྲིམས་སའི་དཔོན་གྱི་གོ་གནས་ལ་སྡོད་ཐུབ་
པ་འམ་ཚབ་མཚོན་ཐུབ་པ་ཞིག་རེད།
སུའུ་ཆར་རས་ཐ་ཡིས་ཧ་རན་ལ་ཇ་ཕོར་པ་གང་འབུལ་བཞིན་པའི་སྐབས་
དེར། ལ་བྷོན་ཡཱ་ཡིས་ཅུང་རྒྱང་ཐག་རིང་ས་ཞིག་ནས་མོ་ལ་གོ་རྒྱུ་ཡོད་པའི་
ཟུར་མིག་གིས་གཅིག་བལྟས་ཏེ། ཁ་ཡི་གཉེར་མ་ནང་དུ་བསྡུས་ནས་དགོད་
འཛུམ་ཞིག་བྱས།
དུས་ཡུན་ཐུང་ངུ་འདི་ཡི་ནང་ལ་བྷི་ནོ་གཡོལ་ཐབས་མེད་ཅིང་། རྒྱུན་
ལྡན་དུ་ཁོའི་རྟོག་ཞིབ་ཀྱི་རྣམ་དཔྱོད་དེ་གཟེངས་སུ་ཐོན་པ་ཞིག་མིན་ནའང་། དེ་
རིང་ཁོའི་མིག་གི་སྐྱེ་མཆེད་དེ་ནམ་རྒྱུན་དང་མི་འདྲ་བར་སྤྱང་གྲུང་དོད་པོ་དང་
གནས་ཚུལ་ཁ་ཤས་ཀྱི་གནད་དོན་མཐིལ་ཕྱིན་པ་རྟོལ་ནུས་པ་ཞིག་ཏུ་གྱུར། བྷི་
ནོ་ཡི་སེམས་ལ་ཧ་རན་དང་སུའུ་དྷེར་གཉིས་ཀྱི་ཕུགས་བསམ་གྱི་བཀོད་སྒྲིག་དེ་
དྲང་བདེན་ཞིག་མིན་པ་ལྟ་བུ་ཞིག་དང༌། ཁོ་གཉིས་ཀྱིས་ཁྱིམ་ཚང་འདི་ཡོངས་
སུ་བསྡམས་ནས་ཁང་པ་འདིའི་ནང་གི་བུ་མོ་རྣམས་ཀྱི་བར་གྱི་གསང་བའི་གནད་
དོན་རྣམས་ལོ་རྒྱུས་ལྟ་བུ་ཞིག་ཏུ་བསྒྱུར་འདུག་སྙམ་པའི་སྣང་བ་འཆར།
སུའུ་ཆར་རས་ཐ་ཡི་ཕྱོགས་ནས་བཤད་ན། མོའི་སེམས་ཀྱི་ནང་ལ་གསར་
136-

དུ་འབྱོར་མ་ཐག་པའི་ཧ་རན་གྱིས་རེ་བའི་བསམ་བློ་རབ་རིབ་ཅིག་ཁྱེར་ནས་ཡོང་
བའི་མཐོང་སྣང་བྱུང་། དེ་ལྟ་ནའང་མོའི་ཚབ་ཏུ་གདུང་ལེན་བྱེད་མཁན་གྱི་དཔའ་
བོགསརཔ་འདིས་ང་རྒྱལ་ཁེངས་དྲེགས་ཆེ་བའི་ཕ་རོལ་པོ་དེ་ཐལ་བའི་རྡུལ་དུ་བརླག་
པར་ངེས་ཤིང༌། དེ་རྗེས་མོས་འཁོན་ལན་སློག་དགོས་སྙམ་པའི་རྟོག་པ་སྐྱེས། དུས་
སྐབས་གཞན་ནམ་ཡིན་ལ་ཧ་རན་གྱི་རྩོད་སྒྲུབ་དགག་གཞག་གིས་མོ་ལ་ཁོང་ཁྲི་སློང་
བར་བྱེད་ངེས་ནའང་དེ་རིང་མོས་རྒྱལ་ཕམ་གྱི་གཡུལ་ས་ནས་རྒྱལ་ཁ་འཐོབ་པར་
བྱེད་ངེས་པའི་དཔའ་བོ་དེའི་ཚིག་གི་བརྗོད་པ་ལ་སྤྲོ་དགའི་ངང་ནས་དགའ་བསུ་ཞུས་
ཏེ། མོ་ཇ་དང་བག་ལེབ་ཀྱི་བཟོ་དབྱིབས་ནང་གི་མོའི་འཁྲབ་མོག་གི་རྒྱགས་ཆས་
ཁྲོད་དུ་ཕངས་སེམས་མེད་པར་འདུ་ལོངས་བྱེད་བཞིན་ཡོད་པ་ཞིག་རེད།
ཕེ་རེ་ཤུ་བྷ་བྷུ་ཡིས་སྐད་ཆའི་འགོ་བཙུགས་ཏེ། བྷི་ནོ་བྷ་བྷུ། འདིར་ཡོད་
པ་དེ་ང་ཚོའི་གྲོགས་པོ་ཞིག་རེད། ཅེས་སྨྲ་བཞིན་པའི་སྐབས་དེར་ཧ་རན་གྱིས་
སྐད་ཆའི་འཕྲོ་བཅད་དེ། ཨོ། ངས་ཁོ་ཧ་ཅང་གསལ་བོ་ཤེས་བཞིན་ཡོད།
བར་སྐབས་ཤིག་ལ་ཁོ་ང་ཚོའི་བྷ་རཱ་མོ་ཡི་ཚོགས་པའི་མི་ཧ་ཅང་སེམས་ཤུགས་
ཆེན་པོ་ཅན་ཞིག་ཏུ་གྱུར་པ་རེད། ཅེས་བརྗོད་པ་དང་ཆབས་ཅིག་ཁོ་གྷོ་ར་ཡི་
ཕྱོགས་ནས་ཕར་རྒྱང་རིང་པོར་བཀྱེད། དེ་རྗེས་ཁོའི་སེམས་ཚོར་ཐམས་ཅད་
ཕོར་པ་ནང་གི་ཇ་ཡི་ཕྱོགས་སུ་བསྐོར།
དུས་སྐབས་དེ་ལ་བྷང་ག་ལ་ཡི་མི་གཅིག་གཉིས་ཤིག་གིས་སྤྱི་ཚོགས་
ཞབས་ཞུའི་རྒྱུགས་སྤྲོད་ཀྱི་ཡིག་ཚད་ལོན་ཡོད་པ་དང༌། སུའུ་དྷེར་གྱིས་ཁོས་
དེ་ཚོའི་ནང་གི་མི་གཅིག་ལ་ཕྱི་རྒྱལ་དབྱིན་ཡུལ་ནས་ནང་དུ་ཡོང་བའི་ལམ་བར་
ནས་དགའ་བསུའི་སྣེ་ལེན་བྱས་པའི་སྐོར་འགྲེལ་བཤད་བརྒྱབས།
- 137—

ཧ་རན་གྱིས་གློ་བུར་དུ། དེ་ལ་ཧང་སང་དགོས་པ་ག་རེ་འདུག བྷང༌
ག་ལ་ཡི་མི་རྣམས་ཀྱིས་ཡིག་ཚད་ལེགས་པོ་ཅི་ཙམ་བྱུང་ནའང་ཁོང་ཚོས་འཛིན་
སྐྱོང་འགན་འཛིན་ལྟ་བུའི་ལས་ཀ་ཞིག་གཏན་ནས་བྱེད་མི་ཐུབ་པར་མ་ཟད། ཁོང་
ཚོས་རྫོང་ཁག་གཅིག་གི་ལས་ཀ་ཡང་སྲ་ཐག་ཐག་ཅིག་བྱེད་ཐུབ་རྒྱུ་མ་རེད། ཅེས་
རྒྱུ་མཚན་ཁུངས་སྐྱེལ་མང་པོ་ཞིག་དཔེ་དོན་སྦྱར་ནས་གསལ་བཤད་བྱས།
དེ་ལྟར་མུ་མཐུད་དུ་སྐྱོན་བརྗོད་དམའ་འབེབས་མང་པོ་ཞིག་བྱས་ཚེ། གྷོ་
ར་ཡི་ངོ་གདོང་དམར་པོ་རུ་གྱར་ནའང་ཁོའི་སེང་གེ་ལྟ་བུའི་ངར་སྐད་དེ་འགོག
ཅི་ཐུབ་བྱས་ནའང་མཐའ་མཇུག་ཏུ་ཁོས་དེ་ལ་བཟོད་སྒོམ་བྱེད་མ་ཐུབ་པར་བརྟེན་
ཧ་རན་གྱིས་ཤོད་བཞིན་པའི་སྐད་ཆའི་འཕྲོ་བཅད་དེ། ཁྱོད་མདུན་ཅོག་འདིའི་
འཁྲིས་སུ་སོས་དལ་ལྷོད་ཡངས་ཀྱི་ངང་ནས་སྤྲོ་བོ་སྐྱིད་པོ་བྱས་ནས་བསྡད་དེ།
བག་ལེབ་དང་མར་ཅབ་ཅབ་ཏུ་ཟ་རྒྱུ་ལ་ངོ་ཚ་བཞིན་མི་འདུག་གམ། ཞེས་དྲིས།
ཧ་རན་ཧོན་འཐོར་ནས་སྨིན་མ་རྣམས་གྱེན་དུ་བསྡུས་ཏེ། ཁྱོད་ཀྱིས་བལྟས་
ན་ངས་ག་རེ་བྱེད་དགོས་རེད་དམ། ཞེས་དྲིས།
གྷོ་ར་ཡིས། ཡང་མིན་ན་ཁྱོད་ཀྱིས་བྷང་ག་ལ་ཡི་མི་རྣམས་ལ་སྐྱོན་བརྗོད
ནག་ནོག་བགོ་བའི་སྤྱོད་པ་དེ་མཚམས་འཇོག་བྱེད་རྒྱུའི་འབད་བརྩོན་གྱིས། དེ་
མིན་ན་རང་གི་སྐེ་ལ་ཐག་པ་བརྒྱབས་ནས་རང་ཤི་རྒྱག་རྩིས་གྱིས། ང་ཚོའི་རྒྱལ་
ཁབ་འདི་མཐུན་རྐྱེན་ཡོངས་སུ་འཛོམས་པའི་གནས་སྟངས་ཤིག་གི་འོག་ལ་ནམ་
ཡང་སླེབ་ཐུབ་རྒྱུ་མ་རེད་ཅེས་བརྗོད་རྒྱུ་དེ་དེ་འདྲའི་ལས་སླ་བོ་ཞིག་རེད་དམ།
ངས་ཚོད་དཔག་བྱས་ན། ཁྱོད་ཀྱི་བག་ལེབ་ཀྱིས་ཁྱོད་ཀྱི་མགྲིན་པའི་ནང་གི་
རླུང་གི་རྒྱུ་ལམ་གཏན་ནས་འགོག་གི་མེད་པ་འདྲ། ཞེས་སྨྲས།
138-

ཧ་རན་གྱིས། ངས་དངོས་ཡོད་གནས་ཚུལ་བཤད་དགོས་མ་རེད་དམ།
ཞེས་བརྗོད།
གྷོ་ར་ཡིས་ཁྲོ་སེམས་དང་བཅས། ངས་ཁྱོད་ཀྱིས་དེའི་ཕྱོགས་ལ་བསམ་
གཞིག་བྱས་པ་ལ་ཐུགས་རྗེ་ཆེ། ཞེས་སྨྲ་རྒྱུ་ཡིན། འོན་ཀྱང་ཁྱོད་དངོས་གནས་
ཁྱོད་རང་ཉིད་ཀྱིས་བཤད་བཞིན་པའི་སྐད་ཆ་ལ་ཡིད་ཆེས་དེ་ཙམ་ཡོད་ན། ཁྱེད་
རང་མུ་མཐུད་དུ་དེའི་ཕྱོགས་སུ་ཁ་བདེ་བོ་བྱས་ནས་བཞུགས་ན་འགྲིག་གི་རེད།
གང་ཡིན་ཟེར་ན། ཁྱོད་ཀྱི་མཆུ་ཏོ་ནས་སྐད་ཆ་ཐམས་ཅད་ཆེས་ལས་སླ་པོ་བྱས་
ནས་ཡོང་གི་ཡོད་པ་དེ་ནོར་འཁྲུལ་ཞིག་ཡིན་པ་ཁྱོད་ཀྱིས་ཤེས་ཀྱིན་ཡོད་པ་ཞིག་
རེད། སྐུ་ཞབས་ཧ་རན། ངས་ཁྱོད་ལ་བཤད་ན། ཀུན་རྫོབ་བཅོས་མའི་
རང་བཞིན་དེ་སྡིག་པ་མི་དགེ་བ་ཞིག་རེད། རྫུན་དང་སྐྱོན་འདོགས་བྱེད་རྒྱུ
དེ་དེ་ལས་ཀྱང་མི་དགེ་བ་ཞིག་རེད། འོན་ཀྱང་རང་གི་མི་མང་ལ་སྐྱོན་དང་ནོར
འཁྲུལ་མེད་བཞིན་དུ་སྐྱོན་བཙུགས་བྱེད་པ་ལ་དོ་ཐུབ་པའི་སྡིག་ཉེས་ཉུང་ཤས་ཤིག་
ལས་མེད།ཅེས་བཤད།
ཧ་རན་ཁོང་ཁྲོ་ལངས་པ་དང་ཆབས་ཅིག་འདར་སིག་སིག་བྱེད་བཞིན་པའི་
སྐབས་དེར་གྷོ་ར་ཡིས་བསྐྱར་དུ་སྣོན་པ་ཞིག་བརྒྱབས་ཏེ། ཁྱོད་ཀྱི་སེམས་ལ་ཁྱོད་
རང་ཉིད་རང་གི་ལུང་པ་འདིའི་ནང་གི་མི་རྣམས་ཀྱི་ནང་ནས་ཆེས་ཕུལ་དུ་བྱུངབ་ཞིག་
ཡིན་སྙམ་གྱིན་འདུག་གམ། ཁྱོད་གཅིག་པུ་ལ་རང་གི་སྙིང་ནད་ཁ་སང་བྱེད་རྒྱུ
དང་། སྐྱོན་བརྗོད་བྱེད་རྒྱུའི་ཐོབ་ཐང་སྤྲད་ཡོད་པ་ཞིག་རེད་དམ། ཞེས་དང་།
ཁྱོད་མ་ཡིན་པའིམི་གཞན་ཚང་མ་དང་ང་ཚོའི་ཡབ་མེས་རྣམས་ཀྱི་ངོས་ནས་ཁྱོད་
ཀྱིས་སྐྱོན་བརྗོད་ཉེས་འཛུགས་ག་རེ་བྱས་པའི་ཐོག་ལ་མགོ་བསྒུར་ནས་ཁྱོད་ཀྱི་དབང་
139-

འོག་ཏུ་འགྲོ་དགོས་པ་ཞིག་རེད་དམ། ཞེས་དྲིས།
གྷོ་ར་ཡིས་དེ་ལྟ་བུ་ཡི་ཚིག་རྩུབ་ཅིག་བརྗོད་ནའང་། ཧ་རན་གྱི་གནས་སྟངས་
ལ་ད་དུང་འགྱུར་བ་ཞིག་འགྲོ་མི་སྲིད་པ་ཟད་ད་དུང་ཁོས་བྷང་ག་ལཱ ཡི་མི་རྣམས་ལ་
སྐྱོན་བརྗོད་བྱེད་རྒྱུའི་མཐོ་རླབས་དེ་ཆེ་རུ་ཕྱིན་ཏེ། ཁོས་བྷང་ག་ལ་ཡི་མི་རྣམས་ཀྱི་
སྤྱི་ཚོགས་ཀྱི་ཁྲོད་དུ་ཁྱབ་གདལ་དུ་ཕྱིན་ནས་ཡོད་པའི་སྡིག་པ་མི་དགེ་བའི་ལུགས་
སྲོལ་གོམས་གཤིས་མང་པོ་ཞིག་ཁུངས་སུ་དྲངས་ནས་རྒྱུ་མཚན་བགྲངས། དེ་ལྟར་
བྱས་ནས་ཁོང་ཚོ་དུས་ཡུན་གང་འཚམས་ཤིག་ལ་ལྷགཔ་དང་དེ་རྗེས་ཁོས་མི་རིགས
འདི་ལ་རེབ་མི་འདུག ཅེས་བཤད།
གྷོ་ར་ཡིས་མཐོང་ཆུང་གི་སྒོ་ནས། ཁྱོད་ཀྱིས་སྡིག་པ་མི་དགེ་བ་ཞེས་པ་
དེ་ག་འདྲ་ཞིག་ལ་ངོས་འཛིན་བྱེད་བཞིན་ཡོད་དམ། ཁྱོད་ཀྱིས་དབྱིན་ཡིག་
གི་དཔེ་དེབ་ཁ་ཤས་ཤིག་ངག་ཐོག་ནས་སྐྱོར་རྒྱུ་སྦྱངས་པ་ཁོ་ན་ཙམ་གྱིས། ཁྱོད་
ཀྱིས་དེ་དག་གི་གནད་དོན་དང་འབྲེལ་བའི་གནས་ལུགས་གང་ཡང་ཤེས་ཐུབ་
མེད་པ་ཞིག་རེད། ནམ་ཞིག་ཁྱོད་ཀྱིས་དྲང་པོ་དྲང་བཞག་གི་སྒོ་ནས་དབྱིན་
ཡིག་ནང་གི་སྡིག་པ་མི་དགེ་བ་ཐམས་ཅད་ལ་དྲང་པོ་མ་ཡིན་པའི་འཁང་ར་དང་
ནག་ཉེས་འཛུགས་ཐུབ་ན། དེ་རྗེས་ཁྱོད་ལ་བྷང་ག་ལ་ཡི་མི་རྣམས་ཀྱི་ཐོག་ལ་
སྐད་ཆ་བཤད་རྒྱུའི་ཐོབ་ཐང་ཡོད་པ་རེད། ཅེས་བཤད།
ཕེ་རེ་ཤུབྷ་བྷུཡིས་གཏམ་བཤད་རྩོད་གླེང་འདིའིབརྗོད་གཞི་བརྗེས་ན་ལེགས་
པར་དགོངས་ནས་ཁོང་གིས་ཞི་འཇམ་གྱི་སྒོ་ནས་དེའི་ཐོག་ལ་འབད་བརྩོན་བྱས་
ནའང་། དེ་ནི་ཁོང་ཁྲོ་ཤིན་ཏུ་ལངས་པའི་ཧ་རན་ལ་མཚོན་ན་ཚོད་འཛིན་གཏན་
ནས་བྱེད་མི་སྲིད་པ་ཞིག་རེད། དུས་སྐབས་དེར་ཉི་མ་ནུབ་ལ་ཡོལ་ཞིང་སྔོབསངས་
140-

ཀྱི་ནམ་མཁའ་དེ་བཀྲག་མདངས་ཀྱིས་རབ་ཏུ་བརྒྱན་ཏེ་ཆེས་ཡིད་དུ་འོང་བ་ཞིག་
ཏུ་གྱུར་ནས་ཡོད་པ་མ་ཟད་དོན་མེད་ཀྱི་རྩོད་གླེང་གི་ཟིང་ཆ་ལ་མ་ལྟོས་པར་ཉི་མའི་
འོད་མདངས་དེ་སྤྲིན་དཀར་གྱིས་མཐའ་བརྒྱན་པའི་བང་རིམ་གསེབ་ནས་འཚེར་
བཞིན་ཡོད་པ་ཞིག་རེད། འཐེན་ཤུགས་ཀྱི་རྒྱན་མི་སྙོམས་པའི་རོལ་མོའི་སྒྲ་
གདངས་ཁ་ཤས་ཀྱིས་བྷི་ནོ་ཡི་སྙིང་དེ་ཡོངས་སུ་བཀངས་ནས་ཡོད་པ་ལྟ་བུ་ཞིག་
རེད། དུས་ཚོད་འདི་ནི་ཕེ་རེ་ཤུ་བྷ་བྷུ་ཡིས་དགོང་མོའི་ཆོས་ཐུན་ཏེ། མཉམ་
བཞག་གི་ཏིང་ངེ་འཛིན་ལ་རོལ་བའི་སྒོམ་གྱི་དུས་སྐབས་ཡིན་པས། ཁོང་ཐོག་
ཁང་ནས་མར་བབས་ཏེ་སྐྱེད་ཚལ་མེ་ཏོག་གི་ར་བར་ཕེབས་ནས་ཤིང་སྡོང་ཆམ་
ཕག་གི་སྡོང་པོ་ཞིག་གི་འོག་ཏུ་བཞུགས།
བྷ་རོ་དྷ་ཡི་བློ་ངོར་གྷོ་ར་དེ་ཆེས་སྣང་བར་མི་འགྲོ་བའི་མི་ཞིག་ཡིན་པ་འཁོར་
ཞིང་། དེ་བཞིན་དུ་ཧ་རན་ཡང་མོའི་དགའ་མོས་ཆེ་བའི་མི་ཞིག་མ་རེད། དེར་
བརྟེན་མོས་ཁོ་གཉིས་ཀྱི་རྩོད་གླེང་ལ་མུ་མཐུད་དུ་ཉན་འདོད་མ་བྱས་པར་མོ་བྷི་ནོ་ཡི་
ཕྱོགས་སུ་འཁོར་ཏེ། ཤོག བྷི་ནོ་བྷ་བྷུ། ང་ཚོ་ནང་ལ་འགྲོ། ཞེས་བརྗོད།
བྷི་ནོ་ཡིས་རང་ལ་ཁྱིམ་བདག་མ་བྷ་རོ་དྷ་ཡིས་དེ་ལྟར་དམིགས་བསལ་གྱིས་
དགའ་མོས་བྱས་པ་ལ་བརྩི་བཀུར་ཉན་འཇོག་མི་བྱེད་ཐབས་མེད་བྱུང་ནས་མོའི་རྗེས་
སུ་གུས་ཞུམ་གྱི་ངང་ནས་ཁང་མིག་ནང་དུ་སོང་། བྷ་རོ་དྷ་ཡིས་རང་གི་བུ་མོ་རྣམས་
ལ་ཁོང་ཚོའི་རྗེས་སུ་ཤོག ཅེས་སྐད་བཏང་ཞིང༌། སྐབས་དེར་སཱ་ཏི་ཤ་ཡིས་རེ་
ལྟོས་མེད་པའི་གཏུམ་གླེང་དེ་མཇུག་རྫོགས་པ་ལ་ཉེབར་སྒུག་བཞིན་རང་གི་ཁྱི་ཕྲུག་
དང་ལྷན་དུ་ཕྱི་ལོགས་སུ་འགྲོ་སའི་ཐོན་སྒོ་ལ་ལྟ་བཞིན་ཡོད་པ་ཞིག་རེད།
བྷ་རོ་དྷ་ཡིས་གོ་སྐབས་འདི་རང་གི་བུ་མོ་རྣམས་ཀྱི་གནས་ལུགས་ཡོངས་
- 141

སུ་རྫོགས་པ་དེ་བྷི་ནོ་ལ་འགྲེལ་བཤད་རྒྱག་རྒྱུའི་གཏམ་གླེང་གི་ཕྱོགས་སུ་བསྒྱུར་
ནས། ལ་བྷོན་ཡཱ་ལ་ཁ་ཕྱོགས་ཏེ། བརྩེ་བའི་བུ་མོ། ཁྱོད་ཀྱིས་འདྲ་པར་འཇོག་
དེབ་དེ་འཁྱེར་ཡོང་ནས་བྷི་ནོ་བྷ་བྷུ་ལ་སྟོན་རོགས། ཁྱོད་ཀྱིས་དེ་འཁྱེར་ཡོང་
ཐུབ་པ་འདུག་གམ། ཞེས་དྲིས།
ལ་བྷོན་ཡཱ་མགྲོན་པོ་གསར་པ་ལ་རང་གི་འདྲ་པར་འཇོག་དེབ་སྟོན་རྒྱུ་ལ་
མྱོང་གོམས་ཤིན་ཏུ་ཆེ་བར་མ་ཟད། མོ་ནམ་ཡིན་ན་འབོད་སྐུལ་དེའི་ཕྱོགས་
ལ་གཟབ་གཟབ་བྱས་ནས་ཡོད་པ་ཞིག་དང༌། དངོས་འབྲེལ་དུ་མོ་དེ་རིང་གི་
གཏམ་གླེང་མཇུག་བསྒྲིལ་དུ་མེད་པ་དེའི་རང་མདོག་མངོན་བཞིན་པ་ལ་ཡིད་ཆད་
བློ་ཕམ་པའི་གནས་སུ་གྱུར་ཡོད་པ་ཞིག་རེད། འདྲ་པར་འཇོག་དེབ་དེའི་ཁ་ཕྱེ་
སྐབས་རྩོམ་པ་པོ་མོལ་དང་ལོང་སྤོ་ལོ་གཉིས་ཀྱིས་དབྱིན་ཡིག་ནང་དུ་བྲིས་པའི་
སྙན་ངག་ཁ་ཤས་ཤིག་ནང་དུ་བྲིས་ཡོད་པ་བྷི་ནོ་ཡིས་མཐོང་ཞིང་། སྙན་ཚིག
དེ་དག་གི་ཐོག་མའིཡིག་ཆེན་རྣམས་དང་ཁ་ཡིག་རྣམས་ཀྱི་ཡིག་འབྲུ་རྣམས་མཛེས་
རྒྱན་གྱིས་ལེགས་པར་སྤྲས་ནས་ཡོད་པ་ལ། ཡིག་གཟུགས་ཀྱི་བཀོད་པ་ཤིན་
ཏུ་ལེགས་ཤིང་གཅེས་སྤྲས་ལེགས་པར་བྱས་ནས་ཡོད་པ་ལ་བརྟེན། ཁོས་དུས་
ཚོད་འདི་འདྲ་ཞིག་གི་ནང་དུ་བུ་མོ་ཞིག་གིས་དབྱིན་ཇི་པའི་སྙན་རྩོམ་གྲགས་ཅན་
འདི་འདྲ་ཞིག་འབྲི་བཤུས་བྱེད་ཐུབ་པ་དེ་གཟི་བརྗིད་དང་འཇོན་ཐང་ཆུང་ཆུང་
ཞིག་མ་རེད་སྙམ་ནས་ཡིད་སྨོན་དང་བཅས་མོ་ལ་བསྔགས་བརྗོད་བྱས།
༡ འདིར་བཤད་པའི་རྩོམ་པ་པོ་མོལ་(༡༧༧༩ ནས ༡༨༥༢)ནི་ཨེ་རིས་ལན་སྒྲི་ཡི་གཞས་ཚིག་
དང་དེང་རབས་སྙན་ངག་འབྲི་མཁན་མོལ་ཐོ་མཱ་སི་མིན་ནམ་སྙམ།
༢ རྩོམ་པ་པོ་ལོང་སྤེ་ལོ(༡༨༠༧ ནས ༡༨༨༢)ནི་ཨ་རིའི་ཕུལ་བྱུང་གི་སྙན་ངག་པ་ཞིག
-142-

ནམ་ཞིག་བྷི་ནོ་ཡི་རྒྱུད་ལ་ཤུགས་དྲག་ཆེ་བའི་འགྱུར་བ་ཆེས་ཆེར་འཕེལ་
བཞིན་པའི་སྐབས་ཐོག་ཏུག་ཏག་ལ། ཁྱིམ་བདག་མ་བྷ་རོ་དྷ་ཡིས་བུ་མོ་གཉིས་
པ་དེའི་ཕྱོགས་སུ་ཁ་འཁོར་ཏེ། བརྩེ་བའི་བུ་མོ་ལོ་ལི་ཏཱ། ཁྱོད་ཀྱི་ངག་འདོན
སྐྱོར་སྦྱང་རྣམས། ཞེས་མོ་ལ་བསྐྱར་སྦྱོང་གྱེར་འདོན་བྱེད་རྒྱུའི་འབོད་སྐུལ་བྱས།
ཡིན་ནའང་མོས་རང་ཚུགས་བརྟན་པོའི་སྒོ་ནས། མིན། ཨ་མ། ངས་
དངོས་གནས་ངག་འདོན་སྐྱོན་སྦྱང་བྱེད་ཐུབ་པ་མི་འདུག ངས་དེ་ཚོ་གསལ་
བོ་ཞིག་ཡིད་ལ་འཁོར་ཐུབ་པ་མི་འདུག ཅེས་བརྗོད་ནས་ཁ་སྒེའུ་ཁུང་ཕྱོགས་
ལ་འཁོར་ནས་ཕྱི་ལ་བལྟས། བྷ་རོ་དྷ་ཡིས་བྷི་ནོ་ལ་མོས་ངག་འདོན་སྐྱོར་སྦྱང་
གི་སྐོར་ཤིན་ཏུ་ལེགས་པོར་ཤེས་བཞིན་ཡོད། འོན་ཀྱང་མོ་སེམས་པ་ཆུང་ཆུང་
དང་ཁེངས་དྲེགས་གཏན་ནས་མི་བྱེད་མཁན་ཞིག་ཡིན་པར་མ་ཟད། དེའི་ཐོག་
ལ་དཀྲོག་དཀྲོག་ངོམ་སོ་བྱེད་རྒྱུར་འདོད་མོས་མེད་པ་ཞིག་ཡིན་ཞེས་དང་། མོའི་
བུ་མོ་དེ་ཆུང་དུས་ནས་བཟུང་གཤིས་ཀ་དེ་འདྲ་ཞིག་རེད། ཅེས་འགྲེལ་བཤད་
བརྒྱབས་པར་མ་ཟད། ད་དུང་མོས་བསྐྱར་དུ་བྷི་ནོ་ལ་རང་གི་བུ་མོ་ར་སྤྲོད་བྱས་
པའི་བརྒྱུད་རིམ་ཁྲོད་དུ་མོའི་དཔེ་ཟླ་བྲལ་བའི་རེ་འདོད་དང་བསྔགས་བརྗོད་འོས་
པའི་དཔེ་མཚོན་གཅིག་གཉིས་ཤིག་ཀྱང་དྲངས་ཏེ་མོ་ཤིན་ཏུ་བློ་སྟོབས་ཆེན་པོ་ཅན་
ཞིག་ཡིན་སྐོར་དང་། གལ་ཏེ་མོ་ལ་ན་ཚ་དེ་འདྲ་བྱུང་ནའང་མོ་ནམ་ཡང་ངུ་སྐད་
མི་རྒྱག་པ་དང་གཤིས་ཀ་སྤྱོད་པ་དེ་དག་གི་ཐད་ནས་མོ་རང་གི་ཨ་ཕ་དང་ཤིན
ཏུ་འདྲ་བོ་ཞིག་རེད། ཅེས་འགྲེལ་བརྗོད་བྱས།
ད་ནི་ལི་ལཱ་ཡི་འཁོར་རེས་རེད། ནམ་ཞིག་མོས་ལི་ལཱ་ལ་ངག་འདོན་སྐྱོར་
སྦྱང་གི་དྲན་སྐུལ་བྱས་སྐབས་ཐོག་མར་མོས་ལྐུགས་བགད་ཅིག་བྱས་ཤིང་། དེ་
143-

རྗེས་མི་རིང་བར་སྐྱོར་སྦྱང་གི་འགོ་བཙུགས་ཤིང་མོ་ནི་འཕྲུལ་འཁོར་ཞིག་ལ་སྒྲིམ་
བརྒྱབས་ནས་གློད་དཀྲོལ་བཏང་བ་ལྟ་བུ་ཞིག་སྟེ། དབུགས་ཐེངས་གཅིག་གི་
ནང་ལ་བར་མཚམས་མེད་པར་བཏོན་ཏེ། འོད་ཆེམ་ཆེམ། འོད་ཆེམ་ཆེམ།
སྐར་མ་ཆུང་ཆུང༌། ཞེས་ནང་དོན་གྱི་གོ་བ་ལོན་པའི་རྟགས་མཚན་ཙམ་ཡང་
མེད་པར་མཇུག་བསྒྲིལ། རྣམ་གྲངས་རྗེས་མའི་དོན་ཚན་གྱི་བྱེད་སྒོའི་རིམ་པ་
དེ་གླུ་ལེན་རྩེད་འཛོའི་འགྲེམས་སྟོན་བྱེད་རྒྱུ་ཡིན་པ་ལོ་ལི་ཏཱ་ཡིས་ཤེས་ནས། མོ་
ཁང་མིག་གི་ཕྱི་རུ་ཐོན།
ཕྱི་ལོགས་ཀྱི་རྩོད་གླེང་དེ་ད་ལྟ་མཐོ་རླབས་ཆེ་རུ་ཕྱིན་ནས་ཡོད་པ་དང་། ཧ་
རན་གྱིས་ཕ་རོལ་པོ་རྩོད་པས་ཕམ་པར་བྱས་ཏེ་དབང་དུ་བསྡུམ་ཐུབ་པར། ཆོ་མེད་
པའི་སྐད་ཆ་དང་ཚིག་ངན་མང་པོ་ཞིག་རང་དགར་བེད་སྤྱོད་གཏོང་བཞིན་ཡོད་པ་
ལ་སུའུ་ཆར་རས་ཐ་ངོ་ཚབ་མ་ཟད། ཧ་རན་གྱིས་རང་ཚོད་མ་ཟིན་པའི་རྣམ་འགྱུར་
ལ་འཚིག་པ་ཡང་ཟོས་ཏེ་མོས་གྷོ་ར་ཡི་ཕྱོགས་བཟུང་། གནད་དོན་དེས་ཧ་རན་
གྱི་སེམས་ཀྱི་ཞི་བདེ་དང་ཡིད་ཀྱི་སྤྲོ་བ་ལ་སྣོན་ཤུགས་གང་ཡང་སྤྲད་མ་ཐུབ།
དགོང་མོའི་མཁའ་དབྱིངས་དེ་ཆར་ཞོད་ཆེ་བའི་སྤྲིན་ནག་གིས་ཡོངས་
སུ་བརྒྱངས་ཤིང༌། སྐོར་ཚོང་པ་རྣམས་ཀྱིས་སྲང་ལམ་དཀྱིལ་ནས་སྐད་འབོད་
ཡ་མ་ཟུང་གིས་ཁོང་ཚོའི་མེ་ཏོག་ཀུ་མུད་ཏའི་ཕྲེང་རྒྱན་རྣམས་བཙོང་རྒྱུའི་འགོ་
བཙུགས་ཡོད་པ་དང་། ལམ་ཀའི་ཕྱོགས་གཡས་གཡོན་གྱི་ལྗོན་ཤིང་གི་ལོ་འདབ་
རྣམས་ཀྱི་སྟེང་དུ་སྲིན་འབུ་མེ་འཁྱེར་རྣམས་ཀྱི་རང་མདངས་འོད་ཆེམ་ཆེམ་དུ་
འཕྲོ་ཞིང༌། གྲིབ་ནག་གི་གཟུགས་ཕུང་ཤིན་ཏུ་མཐུག་པོ་ཞིག་གིས་ཉེ་འགྲམ་
གྱི་ཆུ་མཛོད་དེ་མུན་ནག་གི་ཀློང་རོལ་ན་བསྟིམས་ནས་མི་མངོན་པ་ཞིག་རེད།
144

ད་ལྟ་བྷི་ནོ་བསྐྱར་དུ་ཐོག་ཀའི་ཁྱམས་སྟེགས་སྟེང་དུ། བདེ་མོ་བྱོས་ཞེས་བརྗོད་
དུ་ཡོང་ཞིང་། ཕེ་རེ་ཤུ་བྷ་བྷུ་ཡིས་གྷོ་ར་ལ། ཁྱོད་རང་ལ་འདོད་མོས་ནམ་བྱུང་ལ་
ང་ཚོར་ཐུག་འཕྲད་དུ་ཕེབས་རོགས་གནང༌། ཁི་རེས་ཤུན་དྷ་ཡལ་ང་རང་ཉིད་
ཀྱི་སྤུན་མཆེད་དངོས་ལྟ་བུ་ཞིག་ཡིན་ནའང། དེང་སང་ང་ཚོའི་བསམ་ཚུལ་དང་
ལྟ་གྲུབ་ཐ་དད་དུ་ཕྱིན་ནས་ཕན་ཚུན་གཅིག་གིས་གཅིག་ལ་མཇལ་འཕྲད་བྱེད་མ་
ཐུབ་པར་མ་ཟད། ཡིག་འབྲེལ་ཙམ་ཡང་མ་བྱུང་བར་ལུས། འོན་ཀྱང་ང་ཚོའི་
བྱིས་པའི་དུས་སྐབས་ཀྱི་གྲོགས་པོའི་འབྲེལ་བ་དེ་དུས་རྟག་ཏུ་ང་ཚོའི་ཤ་ཁྲག་གི་ཆ་
ཤས་སུ་ཐིམ་ནས་ཡོད་པར་བརྟེན། ངའི་སེམས་ལ་ང་ཁྱོད་དང་ཚེས་འབྲེལ་ཐག་
ཉེ་ས་ཞིག་ན་ཡོད་བསམ་བཞིན་ཡོད། ཙིའི་ཕྱིར་ཞེ་ན། ངའི་གྲོགས་པོའི་འབྲེལ་
བ་རྙིང་པ་དེ་རྒྱུན་དུ་ཁྱོད་ཀྱི་ཨ་ཕ་དང་ལྷན་དུ་གནས་ཡོད། ཅེས་སྨྲས།
ཞི་འཇམ་བག་ཕེབས་ཀྱི་བཅུད་ཀྱིས་གཏམས་ཤིང་། བྱམས་བརྩེ་ལྡན་
པའི་ཕེ་རེ་ཤུ་བྷ་བྷུ་ཡི་གསུང་ངག་གི་རྣམ་འགྱུར་སྟོན་སྟངས་དེ་ནི་ཡིད་དབང་འཕྲོག་
པ་ཞིག་ཡིན་པར་བརྟེན། དེས་གྷོ་ར་ཡི་སེམས་ཀྱི་ནང་གི་རྩོད་གླེང་གི་ངར་ཤུགས་
ཚ་བོ་དེ་མར་ཞི་འཇམ་དུ་གཏོང་བར་བྱེད་ཐུབ་པ་ལྟ་བུ་ཞིག་ཏུ་གྱུར། གྷོ་ར་ཡིས་
བགྲེས་སོང་འདི་ལ་ཐོན་མར་ཕྱག་འབུལ་བྱེད་པའི་སྐབས་སུ་ཁོའི་སེམས་ཀྱི་ནང་
ལ་ཡ་རབས་བརྩི་འཇོག་གི་བཀུར་སྟི་གང་ཡང་བྱུང་མེད་ནའང་། ད་ལྟ་ཁོས་
བགྲེས་སོང་ཁོང་ལ་ཐོན་མཇལ་ཞུ་སྐབས་ལྷག་བསམ་རྣམ་པར་དག་པའི་གུས་
ཞབས་མིང་དོན་མཚུངས་པ་ཞིག་བྱས་ནའང་། སུའུ་ཆར་རས་ཐ་ཡི་ཕྱོགས་
ལ་དོ་སྣང་ཕྲ་མོ་ཙམ་ཡང་མ་བྱས། ཁོས་ཧ་རན་དང་རྩོད་གླེང་བྱེད་བཞིན་པའི་
སྐབས་སུ་མོས་ཁོའི་ཕྱོགས་ལ་རོགས་པ་བྱེད་བཞིན་ཡོད་པ་ཁོ་ལ་དོ་སྣང་བྱུང་
145-

ནའང་། དེ་ལ་དོ་སྣང་མཉམ་འཇོག་བྱུང་བ་ལྟ་བུ་བྱས་ན་མ་རབས་ཐ་ཤལ་གྱི་
གནས་སུ་འགྱུར་བར་དོགས་ནས་ཁོས་མོ་ལ་སྣང་མེད་བྱས་ཏེ་ཕྱིན།
བྷི་ནོ་ཡིས་མགོ་བོ་ནང་དུ་བསྐུར་ནས་ཕོ་རེ་ཤུ་བྷ་བྷུ་ལ་གུས་ཞབས་ཤིག་
བྱས་པ་དང་ཆབས་ཅིག་སུའུ་ཆར་རས་ཐ་ལ་ཡང་ཆ་ཙམ་གྱིས་གུས་འདུད་ཅིག་
བྱས། དེ་རྗེས་ཁོས་ཅི་ཞིག་བྱས་པ་དེ་ཅུང་ཟད་ངོ་གནོང་བ་ལྟ་བུ་ཞིག་ཏུ་གྱུར་
ནས་ཁོ་གྷོ་ར་ཡི་གཞུག་ལ་བྲེལ་ཚུབ་ཀྱིས་ཕྱིན།
ཁོ་གཉིས་ཀྱིས་འཐོན་མཇལ་བྱེད་པའི་བརྒྱུད་རིམ་ལ་གཡོལ་བའི་ཆེད་
དུ། ཧ་རན་ཁང་མིག་ནང་དུ་ཕྱིན་ནས་ཅོག་ཙེ་ཞིག་གི་སྟེང་དུ་ཡོད་པའི་བྷ་རཱ་
མོ་ཡི་མགུར་མའི་དཔེ་དེབ་ཅིག་གི་ཤོག་གྲངས་རྣམས་གཡས་སྒྱུར་གཡོན་སྒྱུར་
བྱས་ནས་བསྡད། འོན་ཀྱང་མགྲོན་པོ་ཁོ་གཉིས་ཕྱིན་མ་ཐག་པའི་སྐད་ཅིག་མ་
དེའི་ནང་དུ་ཁོ་ཕྱིར་ཁྱམས་སྟེགས་སྟེང་དུ་ཡོང་ནས་ཕེ་རེ་ཤུ་བྷ་བྷུ་ལ།་སྐུ་ཞབས་
ལགས། བུ་མོ་རྣམས་མི་ངོ་ཤེས་ལ་མ་ཤེས་པ་དང་སུ་ཡིན་གང་ཡིན་ལ་ངོ་སྤྲོད་
བྱེད་རྒྱུ་དེ་ཡག་པོ་ཞིག་གཏན་ནས་མ་རེད། ཅེས་བཤད།
སུའུ་ཆར་རས་ཐ་ཡིས་སྐད་ཆ་དེ་གོ་དུས་མོའི་རྒྱུད་ལ་ཆེས་སུན་སྣང་གི་
ཚོར་བ་ཞིག་སྐྱེས་པ་དང༌། དེ་ལ་བརྟེན་ནས་མོས་དེ་མུ་མཐུད་ནས་སྦས་སྐུང་
དང་སྟངས་འཛིན་བྱེད་མ་ཐུབ་པར་སྐད་ཤུགས་ཆེན་པོས། གལ་ཏེ་ཨ་ཕ་བསླབ་
བྱ་དེའི་རྗེས་སུ་འབྲངས་ཡོད་ན་ང་ཚོས་ཁྱོད་དང་ལྷན་དུ་ཕན་ཚུན་འདྲིས་གཤིབ་
གཏན་ནས་བྱས་ཡོད་མི་སྲིད་པ་ཞིག་རེད། ཅེས་སྨྲས།
ཧ་རན་གྱིས། གལ་ཏེ་ཁྱོད་ཀྱིས་ཁྱོད་རང་ཉིད་རང་གི་སྤྱི་ཚོགས་ལ་དབང་
བའི་མི་མང་གི་ཁྱབ་ཁོངས་ལས་མི་བརྒལ་བར་བྱེད་བཞིན་ཡོད་ན་དེ་འགྲིག་པ་
—·146-

ཞིག་རེད། ཅེས་འགྲེལ་བཤད་བརྒྱབས།
ཕེ་རེ་ཤུ་བྷ་བྷུ་གད་མོ་ཞིག་བགད་དེ། ཁྱོད་ལ་ང་ཚོ་ཡང་བསྐྱར་གནའ་
བོའི་རྒྱ་གར་གྱི་ལམ་ལུགས་བུད་མེད་རྣམས་ཁང་མིག་གཅིག་ཏུ་ཟུར་འཇོག་བྱས་
ཏེ། རང་ཉིད་ཀྱི་སྤྱི་ཚོགས་ནང་ལ་ཡང་དམ་དྲག་བྱེད་པའི་བཀག་རྒྱ་དེའི་ཐོག
ལ་ཕྱིར་ལོག་རྒྱག་དགོས་ཡོད་པ་འདྲ། འོན་ཀྱང་ང་རང་ཉིད་ཀྱིས་བལྟས་ན།
བུ་མོ་རྣམས་ཕྱི་ལོགས་ཀྱི་མི་བསམ་ཚུལ་དང་ལྟ་གྲུབ་མི་གཅིག་པ་རྣམས་དང་འདྲིས་
གཤིབ་བྱས་ན་ལེགས་པོ་མཐོང་གི་འདུག དེ་མིན་ཁོང་ཚོ་སེམས་རྒྱ་ཆུང་ཆུང་
དང་བསམ་བློ་སྦུག་སྲུབས་དོགས་པོ་ཆགས་རྒྱུ་རེད། ག་རེ་བྱས་ནས་ང་ཚོས་
དེའི་སྐོར་ལ་འཛེམ་བག་བྱེད་དགོས་ཀྱི་རེད་དམ། ཞེས་དྲིས།
ཧ་རན་གྱིས་ངས་བུ་མོ་རྣམས་བསམ་ཚུལ་དང་ལྟ་གྲུབ་ཐ་དད་པའི་མི་སྣ་
མིན་སྣ་ཚོགས་དང་ལྷན་དུ་འདྲིས་གཤིབ་བྱས་ན་ཡག་པོ་མི་འདུག་ཅེས་གཏན་
ནས་བཤད་བཞིན་མེད། འོན་ཀྱང་མི་འདི་གཉིས་ཀྱིས་བུ་མོ་མཛངས་མ་རྣམས་
ཀྱི་མདུན་ནས་སྤྱོད་པ་ཅི་འདྲ་ཞིག་སྟོན་དགོས་ཡོད་མེད་ཙམ་ཡང་ཤེས་ཀྱིན་མི་
འདུག ཅེས་ལན་བཏབ།
ཕེ་རེ་ཤུ་བྷ་བྷུ་ཡིས་ནང་ཚགས་ཀྱི་སློབ་སྟོན་དང་འབྲེལ་བའི་འོག་ནས། མ་
རེད། མ་རེད། ཁྱོད་ཀྱིས་ཁོང་ཚོས་བུ་མོ་ཚོའི་མདུན་ནས་སྤྱོད་པ་སྟོན་སྟངས་
ཡག་པོ་མ་ཤེས་པ་གང་མཐོང་བ་དེ་ནི། ཁོང་ཚོས་བུ་མོ་ཚོའི་སྔུན་ལ་ངོ་ཚ་བཞིན་
ཡོད་པ་དེ་ཙམ་ཞིག་རེད། གལ་ཏེ་ཁོང་ཚོ་བུ་མོའི་སྤྱི་ཚོགས་ཁྲོད་དུ་མ་སླེབས་
པ་ཡིན་ན་ཁོང་ཚོའི་གཤིས་སྤྱོད་ཁྱོད་ཀྱིས་གང་མཐོང་བ་དེ་ལ་བཅོས་ཐབས་གཏན་
ནས་མེད་པ་ཞིག་རེད། ཅེས་སྨྲས།། །།

ལེའུ་བཅུ་གཅིག་པ།
༄༅། །ཧ་རན་གྱིས་ཉི་མ་སྔོན་མ་དེ་ལ། གྷོ་ར་རང་གི་ཚད་གཞི
འོས་འཚམས་ཀྱི་གནས་སུ་བསྐྱལ་ནས་སུ་འུ་ཆར་རས་ཐ་ཡི་མིག་མདུན་རང་ནས།
རྒྱལ་ཁའི་དམག་དར་གྱེན་དུ་སྒྲེང་བར་བྱེད་རྒྱུའི་བློ་འཚབ་སྐྱེས་པར་མ་ཟད། སུའུ་
ཆར་རས་ཐ་ཡིས་ཀྱང་ཐོག་མར་རེ་བ་དེ་འདྲ་ཞིག་བཟུང་ཡོད་ནའང་། མཐའ་
མའི་མཇུག་སྡོམ་ལྟ་བུ་ལ་དེའི་ལྡོག་ཕྱོགས་ཏག་ཏག་གི་གནས་ཚུལ་ཐོན།
སྤྱི་ཚོགས་དང་ཆོས་ལུགས་ཀྱི་གནད་དོན་ཐོག་ནས་སུའུ་ཆར་རས་ཐ་ཡིས་
གྷོ་ར་ལ་མོས་མཐུན་བྱེད་མི་ཐུབ་ནའང་། མོ་རང་ཉིད་ཀྱི་མི་རིགས་དང་རང་
གི་ལུང་པའི་མི་ཞིག་གི་གནས་སྟངས་ཀྱི་ཆ་ནས་མོས་ཁོ་ལ་བརྩི་འཇོག་དང་རྗེས་
སུ་ཡི་རང་སྐྱེས། འོན་ཀྱང་མོས་སྔོན་ཆད་སུ་ཞིག་གིས་ཀྱང་རང་གི་རྒྱལ་ཁབ་
དང་མི་རིགས་ཀྱི་གནད་དོན་ཐོག་ལ་གྲོས་བསྡུར་དེ་འདྲ་བྱས་པ་མཐོང་ཐོས་བྱུང་
མེད་ནའང་། ད་ལྟ་མོས་གྷོ་ར་ཡི་འབྲུག་སྒྲ་ལྟ་བའི་ངར་སྐད་ཀྱིས་ཁོ་རང་ཉིད་
ཀྱི་མི་མང་ལ་སྐྱོན་བརྗོད་ཉེས་འཛུགས་བྱས་པ་ལ་ངོ་རྒོལ་བྱས་པའི་གཏམ་རྣམས་
-148-

ཐོས་ཚེ། མོའི་སེམས་ཀྱི་གཏིང་ནས་ཁོ་ལ་གདུང་སེམས་མཉམ་བསྐྱེད་བྱེད་རྒྱུའི་
མོས་མཐུན་གྱི་བྲག་ཅ་ཞིག་མོའི་སེམས་ནང་དུ་གྲགས། མོས་སྔོན་ཆད་སྐྱེ་བོ་
སུ་ཞིག་གིས་ཀྱང་རང་གི་ཡབ་མེས་ཀྱི་ས་ཆ་སྟེ། རང་གི་རྒྱལ་ཁབ་ཀྱི་སྐོར་ལ་
དེ་འདྲའི་དྲག་ཤུགས་དང་ཡིད་ཆེས་བརྟན་པོའི་སྒོ་ནས་རྩོད་གླེང་བྱས་པ་ཐོས་
མྱོང་མེད་པ་ཞིག་རེད།
ནམ་ཞིག་ཧ་རན་ཁོང་ཚོའི་ཁ་གཏད་དུ་ལངས་ནས་བྷི་ནོ་དང་གྷོ་ར་གཉིས་
ཀྱི་འགན་འཁྲིའི་ལས་ཀ་སོགས་ལ་སྡང་སེམས་ཆེན་པོའི་སྒོནས་སྤྱོད་པ་ངནཔ་བསྟན་
པ་དང་། གཤིས་ཀ་ཐ་ཤལ་པ་དང་ཐབས་སྡུག་གི་ཚིག་ངན་མང་པོ་བརྗོད་དུས་
སུའུ་ཆར་རས་ཐ་དེ་འདྲའིཐབས་སྡུག་གི་བྱ་སྤྱོད་ལ་ཡིད་འོག་ནས་རྩོད་གླེང་དེའི་ཁྲོད་
ནས་གྷོ་ར་ཡི་ཕྱོགས་སུ་ལངས། མོའི་སེམས་ཀྱི་ནང་གི་གྷོ་ར་ཡི་ཁ་གཏད་ལྡོག་ཕྱོགས་
སུ་གྱེན་ལངས་ངོ་རྒོལ་བྱེད་པའི་ཚོར་འདུ་མཐའ་དག་བརླག་མེད་པ་དང་། ད་ལྟའང་
ཁོས་བཙན་པོ་དབང་ཡོད་ཀྱི་སྒོནས་གྲོང་གསེབ་པའི་རྣམ་པ་ཅན་གྱི་གྱོན་ཆས་ཤིག་
གྱོན་ཡོད་པ་དེས། མོ་ལ་མ་སྐྱིད་མ་བདེ་བའི་རྨས་སྐྱོན་ཞིག་ཕོག་ཏུ་བཅུག་ཡོད་
པ་ཞིག་རེད། གང་ལྟར་མོས་ལམ་ལུགས་ལ་ཆགས་ཞེན་ཆེ་བའི་རྩོད་གླེང་འདིའི་
ཁྲོད་དུ་བརྩི་འཇོག་མེད་པའི་མཐོང་ཆུང་གི་གཤིན་འདྲེ་ཞིག་ཡོད་པ་ཤེས་ཤིང་། དེ་
ལ་དངོས་པོའི་ཆོས་ཉིད་དང་མཐུན་པའི་བཟློག་མེད་ཀྱི་ཡིད་ཆེས་བརྟན་པོ་ཞིག་མེད་
པར་མ་ཟད། རང་གི་ཡིད་ཆེས་དང་འཚམས་པའི་འདོད་པ་ཚིམ་པ་སོགས་གང་
ཡང་མེད་པ་དེ་ནི། གང་ཟག་གཞན་མ་སྐྱིད་མ་བདེ་བར་བྱེད་པའི་ཁོང་ཁྲོ་དང་
ཁེངས་དྲེགས་ཀྱི་རྣམ་པ་ཁོ་ན་རུ་འཕོས་པ་ཞིག་ཡིན་པ་གསལ་བོ་རྟོགས།
གང་ལྟར་ཡང་དགོང་མོའི་ཁ་ཟས་ཀྱི་སྐབས་དང་། ལི་ལཱ་ལ་སྒྲུང་བཤད་
- 149-

པའི་སྐབས་སུ། སུའུ་ཆར་རས་ཐ་ཡི་གཤིས་རྒྱུད་ལ་སྐྱོ་སང་སང་གི་མ་བདེ་བ་ཞིག་
གི་ཚོར་འདུ་གཏིང་ཟབ་ཅིག་གིས་གཡོས་ཤིང༌། དེས་མོ་སྤྲོ་སྐྱིད་མེད་པའི་སྐྱོ་ངལ་
གྱི་གནས་སུ་བསྐྱལ། གལ་ཏེ་ཚེར་མ་ཞིག་ལུས་ལ་ཟུག་ནས་ཡོད་ན། ཁྱོད་ཀྱིས་
ཚེར་མ་གང་དུ་ཟུག་ཡོད་པ་ཤེས་ན་དེ་རྗེས་ཕྱིར་འདོན་ཐུབ་པ་ཞིག་རེད། སུའུ་ཆར་
རས་ཐ་ཉི་འོད་ཐོག་གཡབ་སྟེང་དུ་ཁེར་རྐྱང་དུ་བསྡད་དེ། མོས་བསུན་གཙེར་བྱེད་
བཞིན་ཡོད་པའི་ཚེར་མ་དེ་གནས་གང་ཞིག་ཏུ་ཟུག་ཡོད་མེད་ལ་འཚོལ་ཞིབ་བྱེད་
རྒྱུའི་འབད་བརྩོན་བྱས་ཏེ། མཚན་མོའི་མུན་ནག་གི་ཁྲོད་ཀྱི་གནམ་གཤིས་གྲང
མོའི་ནང་ལ་དགོས་མེད་ཀྱི་མོའི་སྙིང་གི་ཚ་ནད་དེ་ཞི་བར་བྱེད་རྒྱུའི་ཕྱོགས་ལ་བརྩོན་
པ་ཆེར་བསྐྱེད། ཡིན་ནའང་དེ་དག་ཐམས་ཅད་དོན་མེད་འབྲས་བུས་སྟོང་པར་
གྱུར། མོས་རྒྱབ་ཏུ་ཁུར་པའི་རྡོག་ཁྲེས་མངོན་གསལ་མེད་པ་དེས་མོ་ངུ་ཤོར་དགོས
པ་ཞིག་བྱས་ནའང་། མིག་ཆུའི་ཐིགས་པ་རྣམས་ཕྱི་ལ་མ་ཐོན།
ཚོད་དཔག་སྒོས་འཇོག་བྱེད་རྒྱུ་ལས་ལྷག་པའི་ཁུངས་ལུང་རྒྱུ་མཚན་གང་
ཡང་འདྲེན་རྒྱུ་མེད་པ་དེ་ནི་སུའུ་ཆ་རས་ཐ་ཡིས་ངོ་མི་ཤེས་པའི་མི། དཔྲལ་བར་
སྐྱེ་རྒྱུད་རུས་ཁུངས་མཚོན་པའི་རྟགས་མཚན་མངོན་གསལ་ཅན་ཞིག་ཁ་གཏད་
དུ་ལངས་ནས་འོང་བ་འམ། ཡང་ན་རྩོད་གླེགླང་དེའི་ཁྲོད་དུ་མི་དེའི་གོ་གནས་དམའ་
རུ་བཏང་སྟེ། ཁོའི་ང་རྒྱལ་ཐལ་བའི་རྡུལ་དུ་བརླགས་ནས་ཕམ་འཇུག་མ་ཐུབ་པའི་
རྒྱུ་མཚན་གང་རུང་ཞིག་གི་ཚ་ནད་ཀྱི་ཚེར་མ་མོ་ལ་ཟུག་ཡོད་པར་ངེས། ཇི་ལྟར་
མོའི་སེམས་ཀྱི་ནང་གི་གསལ་བཤད་འགྲེལ་བརྗོད་དེ་དག་ཕྱོགས་གཅིག་ཏུ་བསྡུས་
ནས་ཕྱིར་དབྱུང་བྱ་རྒྱུ་དེ་ཆེས་ཤིན་ཏུ་དཀའ་ཁག་ཆེ་བ་ཞིག་ཡིན་ནའང་། མོས་
དེ་དག་ཕྱིར་འབུད་བྱེད་རྒྱུའིཐད་ལ་འབད་པ་ཤུགས་དྲག་པོ་ཞིག་བསྟེན་པ་དང་འབྲེལ་
150-

བའི་འོག་ནས་མོས་དངོས་ཡོད་གནས་ཚུལ་གྱི་རྒྱུ་མཚན་དངོས་རྣམས་མོ་ལ་ཇི་ལྟར་
མངོན་དུ་གྱུར་བ་རྣམས་ཤེས་ཚེ། མོའི་ངོ་གདོང་དམར་པོར་གྱུར་བ་དང་
ཅིག་ངོ་གནོང་བར་གྱུར། ཆུ་ཚོད་གཉིས་གསུམ་ཞིག་གི་རིང་དུ་མོ་ལོ་ན་གཞོན་པའི་
སྐྱེས་པ་ཞིག་དང་ལྷན་དུ་གདོང་དང་གདོང་གཏུགས་ནས་མཉམ་དུ་བསྡད་ཅིང་། ད་
ལྟ་ཡང་མོ་རྩོད་གླེང་དེའིབརྒྱུད་རིམ་ཁྲོད་ནས་ཁོའི་ཕྱོགས་ལ་ཡང་ཡང་ལང་རྩིས་
བྱེད་བཞིན་ཡོད་པ་ཞིག་རེད། འོན་ཀྱང་ཁོས་མོ་ལ་དོ་སྣང་གཏན་ནས་མ་བྱས་
པ་དང་། ཁོས་ཕེ་རེ་ཤུ་བྷ་བྷུ་ལ་བདེ་མོ་གྱིས། ཞེས་བརྗོད་པའི་སྐབས་སུ་ཡང་མོ་
ཁོའི་མདུན་དུ་ཡོད་པ་ལྟ་བུའི་ཚོར་སྣང་གང་ཡང་མ་བྱུང་ཞིང་། དེ་འདྲའི་གཤིས་
སྤྱོད་ཡོངས་སུ་ཐ་དད་པ་རྣམས་ཀྱིས་མོ་ཆེས་ཤིན་ཏུ་མ་སྐྱིད་པ་ཞིག་བཟོས་ཡོད་པ་
ནི། དོགས་པ་ཅི་ཡང་བྱེད་མི་དགོས་པའི་གནས་ཚུལ་གསལ་བོ་ཞིག་རེད། བྷི་
ནོ་ཡིས་ཀྱང་སྟབས་མི་བདེ་བའི་སྤྱོད་པ་སྣ་ཚོགས་ཤིག་བསྟན་ནའང་། ཁོས་བྱས་
པའི་སྤྱོད་ལམ་དེ་དག་ནི་ཁོ་བུད་མེད་ཀྱི་སྤྱི་ཚོགས་དང་འདྲིས་གཤིབ་རྒྱུས་ཡོད་བྱེད་
མ་མྱོང་བའི་ལྷན་སྐྱེས་ཀྱི་གཤིས་ཀ་ངོ་མ་ཞིག་རེད། ཡིན་ནའང་གླེན་རྟགས་ལྟ་བུའི་
ཁོའི་གཤིས་སྤྱོད་དེ་ནི་བག་ཡོད་ཚུལ་ལྡན་ཁོ་ན་ཞིག་དང་ཁོའི་ལུས་ངག་འཁུམས་
ནས་འདུག་པར་བྱེད་པའི་གཤིས་ཀ་ཐ་དད་པ་དེ་དག་གི་དྲི་ཙམ་ཡང་གྷོ་ར་ལ་མེད་
པ་ཞིག་རེད།
ག་རེ་བྱས་ནས། གྷོ་ར་ཡི་གཤིས་ཀ་མཁྲེགས་པོ་དེ་དག་ཆེས་ཤིན་ཏུ་
བཟོད་བསྲན་བྱེད་དཀའ་བ་ཞིག་ཏུ་སུའུ་ཆ་རས་ཐ་ལ་གྱུར་བ་འམ། ཡང་ན་
ག་རེ་བྱས་ནས་དེ་མཐོང་ཆུང་ཁྱད་གསོད་བྱས་ནས་མོའི་སེམས་ཀྱི་ནང་ནས་ཕྱིར་
དབྱུང་མ་ཐུབ་པ་ཞིག་རེད་དམ། གནས་ཚུལ་དེ་དག་དྲན་གསོ་ཐེབས་དུས་མོའི་
151-

རྒྱུད་ཀྱི་ཚེ་སྲོག་འཁུམ་པར་བྱེད་པ་དེ་ལྟ་ནའང། གནས་ཚུལ་དེ་དག་འགལ་
ཟླ་ལྟ་བུ་རུ་བཟུང་ནས་སྣང་མེད་མཚམས་འཇོག་བྱེད་མི་ཐུབ་པར་མ་ཟད། མོའི་
རྒྱུད་ཀྱི་ཚོར་འདུ་ལ་དབང་སྒྱུར་བྱས་ཏེ་མོ་རང་ཉིད་ཀྱི་སེམས་ཀྱི་གནོན་ཤུགས་
དེ་རྩོད་གླེང་གཏམ་བཤད་དེའི་ནང་དུ་ཕྱིན་ནས་ཡོད་པ་དེ་ཡང་འགོག་མི་ཐུབ་
པ་ཞིག་ཏུ་གྱུར། ཐེངས་གཅིག་ལ་ཧ་རན་གྱི་དྲང་བདེན་མ་ཡིན་པའི་རྩོད་གླེང་
ཞིག་གི་ཁ་གཏད་དུ་མོ་ལངས་ནས་ཁ་རྩོད་ཤུགས་དྲག་པོ་ཞིག་བྱེད་པའི་སྐབས་
སུ། གྷོ་ར་ཡིས་མོ་ལ་གཅིག་བལྟས་ཡོད་པ་དེ་དངོས་འབྲེལ་ཡིན་ནའང་ཁོས་
མིག་ཟུར་གྱིས་བལྟས་པ་དེ་ལ་ངོ་ཚ་ཡི་རྟགས་ཙམ་ཡང་མེད་པ་ཞིག་རེད། འོན་
ཀྱང་ཁོས་མོ་ལ་མིག་ཟུར་གྱིས་བལྟས་པའི་ནང་ལ་གསལ་ཁ་མ་ཐོན་པ་ལྟ་བུའི་
གནས་ཚུལ་ཅི་ཞིག་འདུག་གམ། ཁོའི་སེམས་ལ་མོས་སྐད་ཆ་དྲང་མོ་ཤོད་ཀྱིན་
འདུག་སྙམ་པ་རེད་དམ། ཡང་ན་མོས་རང་ཉིད་ངོམ་སོ་བྱེད་ཀྱིན་འདུག་སྙམ་
པ་རེད། གང་ལྟར་དེ་ལྟར་བྱས་ནས་མོ་སྐྱེས་པ་གཉིས་ཀྱི་བར་གྱི་རྩོད་གླེང་ཞིག
གི་ནང་དུ་མ་བསྐུལ་དང་བླངས་ཀྱིས་ཞུགས་ཡོད་པ་ནི་དངོས་ཡོད་ཀྱི་གནས་ཚུལ་
ཞིག་རེད། ཁོས་གང་ཞིག་ཡིད་ལ་དྲན་ཡོད་པ་དེ་ལ་གནད་འགག་ཅི་ཞིག་འདུག་
གམ། དེ་ལ་གནད་འགག་གང་ཡང་མི་འདུག ཡིན་ནའང་སུའུ་ཆ་རས་ཐ་
ཡིས་རང་གི་ཚོར་བ་དེ་ཟུག་གཟེར་གྱི་ན་ཚ་ཞིག་གི་ནང་དུ་ཕྱིན་པ་ལ་བཅོས་ཐབས་
གང་ཡང་བྱེད་མ་ཐུབ། མོས་འབད་པ་ཆེན་པོའི་སྒོ་ནས་དོན་དུ་གཉེར་ཐོག་དེ་
དག་ཐམས་ཅད་བློ་ཡུལ་ལས་འདོར་བ་དང་། མོ་རང་གི་སེམས་ཀྱི་ནང་ནས་
བསུབ་ཐབས་བྱེད་རྒྱུའི་རྩོལ་བ་བརྟེན་ཀྱང༌། མོས་དེ་དག་བརྗེད་ཐབས་དང་
སེམས་ནས་བསུབ་མ་ཐུབ་པར་བརྟེན། མོས་གྷོ་ར་ལ་འཚིག་པ་ཟོས་ཏེ་ཁོ་མི་
152-

ཁེངས་དྲེགས་ཆེན་པོ་ཅན་ཞིག་དང་རྨོངས་དད་ཆེ་བའི་གཞོན་སྐྱེས་ཤིག་ཏུ་བརྩིས་
ནས་ཁོ་ལ་མཐོང་ཆུང་བརྙས་བཅོས་བྱེད་རྒྱུའི་ངལ་བ་བརྟེན་ནའང༌། ད་དུང་
མོའི་རྒྱུད་ཀྱི་ཚོར་བ་ཡིས་ཁོ་ཇི་ལྟར་མི་དམན་ས་འཛིན་མཁན་ཞིག་ཏུ་ངོས་བཟུང་
བ་ལྟར་དུ་མོའི་སེམས་ཀྱི་ནང་ནས་ཀྱང་སྟོབས་ཤུགས་ཚད་མེད་པའི་མི་དེའི་བག་
ཚ་མེད་པའི་ཅེར་མིག་དང་ལྷན་དུ་ཡོང་བའི་འབྲུག་སྒྲ་ལྟ་བུའི་ངར་སྐད་དེ་ཡང་
ཡང་དྲན་ནས་མོ་རང་ཉིད་ཀྱི་ཆེ་མཐོང་གཟི་བརྗིད་ཀྱི་འགྱིང་བག་དེ་རང་སོར་
གནས་པར་བྱེད་གཏན་ནས་མ་ཐུབ།
དེ་ལྟར་བྱས་ནས་ཚ་ནད་ཀྱི་ཚེར་མ་དེ་མོ་རང་ཉིད་ཀྱི་འཐབ་འཁྲུག་གི་རྩོད་
གླེང་གི་ཚོར་འདུ་ཡི་བར་དུ་ཐིམ་ནས་སུའུ་ཆར་རས་ཐ་རང་ཉིད་གཅིག་པུར་མཚན་
མོའི་དཀྱིལ་ལ་སླེབས་རག་བར་དུ་ཁེར་རྐྱང་དུ་བསྡད། སྒྲོན་མེའི་འོད་སྣང་མཐའ་
དག་ཡལ་ཟིན་ཞིང་མི་ཚང་མ་གནས་མལ་དུ་ཉལ་ཟིན་པའི་སྐབས་དེར། མོས་
མདུན་གྱི་སྒོ་མོ་དེ་མི་ཞིག་གིས་བརྒྱབས་པ་ཐོས་ཤིང་སྐབས་དེར་མོས་གཡོག་པོ་
རྣམས་ཀྱིས་ནང་ལས་ཚར་ནས་ཉལ་ས་ལ་འགྲོ་རྒྱུའི་གྲ་སྒྲིག་བྱེད་བཞིན་ཡོད་པ་
གཞི་ནས་ཤེས།
དུས་སྐབས་དེར། ལོ་ལི་ཏཱ་ཡིས་མོའི་མཚན་མོའི་སྲབ་གོས་ནང་འཇམ་
གྱོན་ནས་སྐད་ཆ་ཚིག་གཅིག་ཀྱང་མ་བཤད་པར་ནང་ནས་ཐོན་ཏེ། ཕྱི་ལོགས་
སུ་རྡོ་བའི་རྭ་སྐོར་འཁྲིས་སུ་ཡར་ལངས་ནས་བསྡད་ཡོད་པ་མོས་མཐོང༌། སུའུ་
ཆར་རས་ཐ་ཡིས་རང་ཉིད་ཀྱིས་རང་ཉིད་ལ་དགོད་འཛུམ་ཞིག་བྱས་ཤིང་།
རྒྱུ་མཚན་དེ་ནི་མོས་ལོ་ལི་ཏྭ་ཡིས་མོ་ལ་ཁོང་ཁྲོ་ཟ་བཞིན་ཡོད་པ་ཤེས་པའི་རྒྱུ
མཚན་གྱིས་རེད། རྒྱུ་མཚན་དེ་ནི་མོ་མཚན་མོ་དེར་ལོ་ལི་ཏྭ་དང་མཉམ་དུ་
153-

ཉལ་རྒྱུ་ཁས་ལེན་བྱས་ཡོད་པ་དེ་ལྟ་ནའང༌། མོས་གནས་ཚུལ་དེ་དག་གི་
སྐོར་ཡོངས་སུ་རྫོགས་པ་གཏིང་བརྗེད་དུ་ཕྱིན་ཡོད་པ་ཞིག་རེད། ཡིན་ནའང་
དྲན་པ་བརྗེད་པ་དེ་ངོས་ལེན་བྱས་པ་ཙམ་ཞིག་གིས་ལོ་ལི་ཏཱ་ཡི་སེམས་པ་ཞི་
ཐབས་གཏན་ནས་མེད་པར་མ་ཟད། མོས་ལོ་ལི་ཏཱ་སེམས་ནས་བརྗེད་པ
གཅིག་པུར་བསམས་ནའང་དེ་ནི་མོའི་ནོར་འཁྲུལ་ངོ་མ་ཞིག་རེད། ལོ་ལི་
ཏཱ་ཡང་མི་གཞན་གྱིས་ཁས་ལེན་དམ་བཅའ་བྱས་ཡོད་པའི་ཐོག་ལ་དྲན་སྐུལ་
གཏོང་མཁན་གྱི་རིགས་སུ་གཏོགས་པའི་བུ་མོ་ཞིག་མ་རེད། མོ་རང་ཉིད་
ལ་ཕོག་ཐུག་བཏང་བའི་རྟགས་མཚན་གང་ཡང་མ་མངོན་པར་བྱས་ནས་གཡོ་
བ་མེད་པར་འཇམ་ཐིང་ཐིང་ཏུ་ཉལ་ཁྲིའི་ནང་དུ་འདུག་རྒྱུའི་སེམས་ཐག་བཅད་
ཡོད་ནའང་། དུས་ཚོད་རིམ་པར་འདས་པ་དང་ཆབས་ཅིག་མོའི་བློ་ཕམ་
ཡིད་ཆད་ཀྱི་ཚོར་འདུ་ཤུགས་དྲག་པོ་དེའི་རླབས་རྒྱུན་ཇེ་འཕྱུར་དུ་སོང་བར་
བརྟེན། མོས་དེ་ལ་མུ་མཐུད་ནས་བཟོད་བསྲན་བྱེད་མ་ཐུབ་པར་རང་ཉིད་
ད་དུང་གཉིད་མ་ཁུག་པར་ཡོད་པ་སྟོན་པའི་ཆེད་དུ་རང་གི་ཉལ་ཁྲི་ཡི་ནང་
ནས་ཕྱི་ལ་ཐོན་ཡོང་བ་ཞིག་རེད།
སུའུ་ཆར་རས་ཐ་རྐུབ་བཀྱག་ལས་ལངས་ཏེ་ག་ལེ་བྱས་ནས་ལོ་ལི་ཏཱ་ཡི་
འཁྲིས་ལ་ཡོང་ནས་མོ་ལ་འཐམ་འཁྱུད་བྱས་ཏེ། བརྩེ་བའི་ལོ་ལི་ཏཱ། ཁྱོད་ཀྱིས་
ང་ལ་ཁོང་ཁྲོ་མ་ཟ་རོགས། ཞེས་བརྗོད།
ཡིན་ནའང་ལོ་ལི་ཏཱ་ཡིས་གནས་གཞན་ཞིག་ཏུ་ས་སྤོས་པ་དང་ལྷན་དུ་མི་
འདོད་པའི་རྣམ་འགྱུར་དང་བཅས། ཁོང་ཁྲོ། ངས་ག་རེ་བྱས་ནས་ཁོང་ཁྲོ་
ཟ་དགོས་རེད། ཁྱེད་རང་གིས་རྐུབ་བཀྱག་བསྲུངས་ནས་སྡོད། ཅེས་སྨྲས།
- 154-

སུའུ་ཆར་རས་ཐ་ཡིས། སྙིང་ཉེ། ཚུར་ཤོག ང་ཚོ་ནང་ལ་འགྲོ། ཞེས་
མོའི་ལག་པ་ནས་བཟུང་སྟེ་ནན་སྐུལ་གྱི་ཞུ་འབོད་བྱས། ཡིན་ནའང་ལོ་ལི་ཏཱ་
རང་ཉིད་གང་དུ་ཡོད་སའི་གནས་དེར་ལན་གང་ཡང་མེད་པར་བསྡད། མཐར་
སུའུ་ཆར་རས་ཐ་ཡིས་མོ་ཐད་ཀར་ཉལ་ཁང་ནང་དུ་འདྲུད་འཐེན་བྱས་ནས་སོང་།
དེ་རྗེས་མཐའ་མཇུག་ཏུ་ལོ་ལི་ཏཱ་ཡིས་མགྲིན་པ་བརྣངས་པའི་སྐད་ངག་
དང་ཆབས་ཅིག ག་རེ་བྱས་ནས། ཁྱོད་འདི་འདྲའི་འཕྱི་བོ་ཞིག་ཆགས་པ་
རེད་དམ། ཁྱོད་ཀྱིས་ཆུ་ཚོད་བཅུ་གཅིག་ལ་སླེབས་ཡོད་པ་ཤེས་ཀྱི་མི་འདུག་
གམ། ངས་ཆུ་ཚོད་རེ་རེའི་ཏིང་སྒྲ་འབྱིན་པ་ལ་རྣ་བས་ཉན་ཏེ་ཁྱོད་ལ་རེ་སྒུག་
བྱས་པ་དེ་ལྟ་ནའང་། ད་ལྟ་ཁྱོད་སྐད་ཆ་བཤད་རྒྱུ་ལ་ཆེས་གཉིད་བྲོ་བོ་ཅན་ཞིག་
ཏུ་གྱུར་འདུག ཅེས་བཤད།
སུའུ་ཆར་རས་ཐ་ཡིས་རྐུབ་བཀྱག་ཚུར་མོའི་ཕྱོགས་ཉེ་ས་ལ་ཞིག་འཐེན
ཏེ་ངག་ནས། སྙིང་ཉེ། ངས་ཁྱོད་ལ་སྙིང་ཐག་པ་ནས་བཟོད་གསོལ་བྱེད་
བཞིན་ཡོད། ཅེས་སྨྲས།
གང་ཞིག་ནོར་འཁྲུལ་བྱས་ནས་ཡོད་པ་དེ་རང་སྐྱོན་དུ་ངོས་ལེན་བྱས་ཚེ། ལོ་
ལི་ཏཱ་ཡི་ཁོང་བྲོ་ཡལ་བར་གྱུར་བ་དང་བསྟུན་རེ་ཞིག་མོཞི་འཇམ་ལྡན་པ་ཞིག་ཏུ་གྱུར།
དེ་རྗེས་ལོ་ལི་ཏཱ་ཡིས། གཅེན་མོ། དུས་ཚོད་འདི་ཚོའི་རིང་དུ་ཁྱོད་གཅིག་པུ་ཁེར་
རྐྱང་དུ་བསྡད་དེ་སུ་ཞིག་གི་ཕྱོགས་ལ་བསམ་བློ་བཏང་བསྡད་པ་ཡིན། ཕེ་ནུས་བྷ་
བྷ་ཡི་ཕྱོགས་ལ་བསམ་བློ་བཏང་བསྡད་པ་ཡིན་ནམ། ཞེས་དྲིས།
སུའུ་ཆར་རས་ཐ་ཡིས་སྐད་ཅོར་ཞིག་དང་འབྲེལ་བའི་འོག་ནས། ཨོ།
དེ་ཕར་གཡུགས་ཤོག ཅེས་སྨྲས།

ལོ་ལི་ཏཱ་ཕེ་ནུས་བྷ་བྷུ་ལ་དགའ་མོས་མེད་པར་མ་ཟད། དོན་དངོས་སུ་
མོའི་སྤུན་ཡ་རྣམས་ཀྱིས་སུའུ་ཆར་རས་ཐ་ལ་ཁོའི་སྐོར་ནས་ཇི་ལྟར་ཀུ་རེ་སློང་
བར་བྱེད་པ་དེ་ཙམ་ཡང་མི་འདོད་མཁན་ཞིག་རེད། ཧ་རན་གྱིས་སུའུ་ཆར་
རས་ཐ་ལ་གཉེན་སྒྲིག་བྱེད་རྒྱུའི་རེ་འདོད་ཀྱི་བསམ་ཚུལ་ཙམ་གྱིས་ཀྱང་མོ་ལ་
ཁོང་ཁྲོ་ལང་བཅུག
དུས་ཡུན་སྐད་ཅིག་མ་ཁ་ཤས་ཀྱི་རིང་དུ་ཁོང་གཉིས་ཁུ་སིམ་པོར་བསྡད་
ཅིང་དེ་རྗེས་ཡང་བསྐྱར་ལོ་ལི་ཏྭ་ཡིས་སྐད་ཆའི་འགོ་བཙུགས་ཏེ། གཅེན་མོ།
བྷི་ནོ་བྷ་བྷུ་དེ་ཅི་འདྲའི་མི་ཡག་པོ་ཞིག་རེད། མ་རེད་དམ། ཞེས་དྲིས། དྲི་བ་
འདིའི་ནང་དུ། སུའུ་ཆར་རས་ཐ་ཡི་སེམས་ཀྱི་ནང་དུ་ག་རེ་ཡོད་པ་དེ་ལ་ཉམས་
ཚོད་དཔག་པའི་ལག་པ་འཆང་ས་ཞིག་གཏན་ནས་མེད་པ་ཞིག་རེད་ཅེས་བརྗོད་
མི་ཐུབ་པ་ཞིག་རེད།
དྲི་བ་འདིའི་ལན་ལ་སུའུ་ཆར་རས་ཐ་ཡིས། རེད། སྙིང་ཉེ། བྷི་ནོ་བྷ་
བྷུ་ཕར་བལྟས་ན་མི་ཧ་ཅང་ཡག་པོའི་རིགས་ཤིག་རེད། ཅེས་ལན་བཏབ།
གང་ལྟར་ཡང་དྲི་བ་འདིའི་ལན་དེ་ལོ་ལི་ཏཱ་ཡི་རེ་འདོད་བྱས་པ་དང་གཏན
ནས་ཆ་མི་སྙོམས་པ་ཞིག་རེད། དེར་བརྟེན་མོས་མུ་མཐུད་ནས། གཅེན་མོ།
ཁྱོད་ཀྱིས་ག་རེ་བཤད་ན་མ་བཤད་ནའང་གྷོར་མོ་ཧན་བྷ་བྷུ་དེ་གཏན་ནས་བཟོད་
སྒོམ་བྱེད་ཐུབ་སའི་མི་ཞིག་མ་རེད། ཅི་འདྲའི་གདོང་དབྱིབས་མདོག་ཉེས་པོ་
དང་གཤིས་ཀ་རྩུབ་པོ་ཅན་ཞིག་རེད། འཇིགས་ཤིང་རྔམ་པའི་མི་ཀླད་མེད་ཅོལ
༡ གྷོ་ར་ཡི་མིང་འབོད་ཚུལ་གཞན་ཞིག་ཡིན་ཞིང༌། མཇུག་ཏུའང་མང་ཏུ་འབྱུང་བས་ཐུགས་སྣང་མཛོད།
156-

ཆུང་འདྲ་བོ་ཞིག་རེད། ཅེས་དང༌། ཁྱོད་ལ་ཁོ་མཐོང་སྣང་ག་འདྲ་ཞིག་བྱུང་
སོང་ངམ། ཞེས་དྲིས།
སུའུ་ཆར་རས་ཐ་ཡིས། ངའི་མཐོང་སྣང་ལ་ཁོ་ཚད་ལས་བརྒལ་བའི་མི་
ལམ་ལུགས་ལ་ཆགས་ཞེན་ཆེན་པོ་ཅན་ཞིག་རེད་བསམ་བྱུང་། ཞེས་ལན་བཏབ།
ལོ་ལི་ཏཱ་ཡིས། མ་རེད། མ་རེད། དེ་འདྲ་ཞིག་མ་རེད། ཅེས་སྐད་
ཤུགས་ཆེ་རུ་བཏང་ནས། ག་རེ་བྱས་ནས་ཨ་ཞང་ཡང་ལམ་ལུགས་ལ་ཆགས་
ཞེན་ཧ་ཅང་ཆེན་པོ་ཅན་ཞིག་ཏུ་གྱུར་པ་རེད་དམ། འོན་ཀྱང་དེ་ནི་ཆེས་གནས་ཚུལ་
ཐ་དད་པ་ཞིག་རེད། ངས་དོན་དག་དངོས་གནས་ག་རེ་ཡིན་པ་དེ་འགྲེལ་བཤད་
རྒྱག་མི་ཐུབ་པ་ཞིག་རེད། ཅེས་བཤད།
སུའུ་ཆར་རས་ཐ་གད་མོ་ཞིག་བགད་དེ། རེད། དེ་ཆེས་གནས་ཚུལ་ཐ་
དད་པ་ཞིག་ཡིན་པ་བདེན་པ་རེད། ཅེས་བརྗོད་པ་དང་ཆབས་ཅིག་མོའི་སེམས་
ལ་བྷོ་ར་ཡི་སྨིན་མ་དཀར་པོ་རིང་པོ་དང་ལྷན་དུ་ཡོད་པའི་སྐྱེ་ས་རུས་ཁུངས་སྟོན་པའི་
མཚན་མ་དེ་ཡིད་ལ་འཁོར་ནས་ཁོའི་ལྡོག་ཕྱོགས་ཀྱི་གནས་སྟངས་དེ་ལ་ཡང་བསྐྱར་
མོའི་ཁོང་ཁྲོའི་མེ་ལྕེ་འབར། གང་ཡིན་ཟེར་ན། གྷོ་ར་ཡིས་བྱ་སྤྱོད་དེ་འདྲ་བསྟན་
པ་དེ་ཡིག་ཆེན་ནང་དུ་ཁྱབ་བསྒྲགས་བྱས་པ་ལྟ་བུ་ཞིག་སྟེ། ཁྱོད་དང་ང་གཉིས་
མ་འདྲ་བ་ཞིག་མ་རེད་དམ། ཞེས་པ་དང་འདྲ་ཞིང་། ཁོའི་རྒྱུད་ཀྱི་ང་རྒྱལ་ཤུགས་
ཆེན་པོ་དེ་ཐལ་བའི་རྡུལ་དུ་བརླག་ཐུབ་ན་མོའི་ཁོང་ཁྲོའི་སེམས་ཚོར་དེ་ཞི་བར་བྱེད་
ཐུབ་པ་ལས་གཞན་ཐབས་ཤེས་གང་ཡང་མེད་པ་ཞིག་རེད།
རིམ་བཞིན་ཁོང་མོ་གཉིས་ཀྱིས་སྐད་ཆ་བཤད་རྒྱུ་མཚམས་བཞག་ནས་
གཉིད་ལ་རོལ། ནམ་ཞིག་ཆུ་ཚོད་གཉིས་པ་ལ་སླེབས་སྐབས་སུའུ་ཆར་རས་
157—

ཐ་གཉིད་སད་པ་དང་ཆར་ཞོད་ཆེ་བའི་སྦྲང་ཆར་རྣམས་མར་དྲག་ཏུ་རྒྱུག་བཞིན་
པའི་ཆུ་ལོག་ནང་དུ་འབབ་བཞིན་ཡོད་པ་ཐོས། ཁང་མིག་གི་ཟུར་ཞིག་ཏུ་བསྒྲོན་
པའི་མར་མེ་དེ་ཡལ་ཟིན་པ་དང་གློག་དམར་འཁྱགས་པའི་འོད་སྣང་དེ་ཁོང་མོ་
གཉིས་ཀྱི་ཉལ་གུར་དབར་ནས་འགོག་མེད་དུ་འཚེར་ཞིང་། ཁ་ཁུ་སིམ་ཞིང་
རབ་རིབ་ཏུ་གྱུར་པའི་མུན་ནག་གི་མཚན་མོ་དེ་དང་ལྷན་དུ་མཚམས་འཇོག་མེད་
པའི་སྦྲང་ཆར་གྱི་འབབ་སྒྲ་དེ་མོའི་རྣ་བའི་བུ་གར་འཛུལ་ཏེ་མོའི་རྒྱུད་ལ་མྱང་ངན་
གྱིས་ཡོངས་སུ་ནོན་པའི་ཚོར་འདུ་ཞིག་སྐྱེ་བཅུག་པར་བརྟེན། མོས་མགོ་བོ་གཡས་
ནས་གཡོན་ལ་བསྒྱུར། གཡོན་ནས་གཡས་ལ་བསྒྱུར་ཏེ་གཉིད་ཁུག་པའི་འབད
བརྩོན་བྱས་པ་དང་ཆབས་ཅིག་མོས་ལོ་ལི་ཏཱ་ཡི་གདོང་ལ་བལྟས་ཏེ། མོ་གཏིང་
ཟབ་པའི་གཉིད་དུ་རོལ་ཡོད་པ་ལ་ཕྲག་དོག་བྱས། འོན་ཀྱང་མོ་རང་གི་གཉིད་
དེ་མོའི་ཕྱོགས་ལ་ཡོང་རྒྱུའི་ཁས་ལེན་མ་བྱས་པར་བརྟེན། མོ་བསུན་སྣང་གིས་
གཙེས་ཏེ་སྐབས་དེར་ཉལ་ས་ནས་ལངས་ཤིང་སྒོ་འགྲམ་དུ་ཕྱིན་ནས་ཡར་ལངས་
ཏེ། ཕྱི་ལོགས་ཀྱི་ཐོག་ཁར་སྦྲང་ཆར་གྱི་ཟེགས་མ་འཐོར་བཞིན་ཡོད་པ་དང་
ལྷན་དུ་དྲག་ཆར་དང་རླུང་འཚུབ་འདྲེས་བཞིན་ཡོད་པའི་ཆར་ཞོད་ཁྲོད་དུ་བལྟས་
ནས་བསྡད།
ཕྱི་དྲོ་དེའི་གློ་བུར་ཐོལ་བྱུང་གི་དོན་རྐྱེན་མཐའ་དག་མོའི་སེམས་ཀྱི་ནང་
དུ་ཐད་ཀར་གཅིག་དང་གཉིས་བྱས་ནས་འཛུལ་ཞིང་། གྷོ་ར་ཡི་གདོང་གི་འཆར་
སྣང་དེ་ཚོར་འདུ་དྲག་པོའི་ཤུགས་ཀྱིས་བསྟིམས་ཏེ། འོད་དུ་འཚེར་ཞིང་ཉི་མའི་
ཁོར་ཡུག་གི་འོད་ཟེར་གྱིས་གསལ་བར་བྱས་པ་སྟེ། མུན་ནག་ཁྲོད་ཀྱི་གློག་འོད་
ཕྱི་རུ་འཕྲོ་བ་ལྟ་བུ་དང་ཁ་རྩོད་འཐབ་འཛིང་གི་གཏམ་གླེང་མོས་གང་ཞིག་གོ་བ་
158-

ཐམས་ཅད་བརྗེད་ཟིན་ཡོད་ནའང་ད་ལྟ་ཡང་བསྐྱར་གཏིང་ཟབ་ཅིང་རྩུབ་པའི་
ཁོའི་སྐད་ངག་དང་ལྷན་དུ་མོའི་སེམས་ནང་དུ་ཕྱིར་ལོག་བརྒྱབས།
ཁོའི་སྐད་ཆའི་དྲིལ་ཆུང་དེ་ཡང་བསྐྱར་མོའི་རྣ་བ་གཉིས་ཀྱི་ནང་དུ་གྲགས་
པ་ནི། ཁྱོད་ཀྱིས་སུ་ཞིག་ལ་ཡིག་རྨོངས་པ་རྣམས་ཞེས་བརྗོད་པའི་ཁོངས་སུ་
ང་ཡང་གཏོགས་པ་དང་། ཁྱོད་ཀྱིས་གང་ཞིག་ལ་རྣམ་རྟོག་ཅེས་འབོད་བཞིན་
ཡོད་པ་དེ་ངའི་ཡིད་ཆེས་ཡིན། ཇི་སྲིད་ཁྱོད་ལ་རང་གི་རྒྱལ་ཁབ་ལ་བྱམས་བརྩེ་
མ་སླེབས་པ་དེ་སྲིད་དུ་ཁྱོད་ཀྱིས་རང་གི་ལྟ་ཚུལ་དེ་རང་གི་མི་མང་ཀྱི་འགྲམ་དུ་
འཇོག་རོགས། ངས་ཁྱོད་ལ་རང་གི་མེས་པོའི་རྒྱལ་ཁབ་གྱི་ཐོག་ལ་ཁ་ངན་ཚིག་
རྩུབ་ཀྱི་སྐད་ཆ་ཚིག་གཅིག་ཀྱང་བཤད་འཇུག་གི་མིན། ཞེས་བརྗོད་པ་དང།
དེའི་ལན་དུ་ཧ་རན་གྱིས། དེ་འདྲའི་གཤིས་ཀ་ཞིག་གི་འོག་ནས་ཇི་ལྟར་
རྒྱལ་ཁབ་ལ་བཅོས་བསྒྱུར་གཏོང་ཐུབ་ཀྱི་རེད་དམ། ཞེས་སྨྲས་ཤིང༌། སྐབས་
དེར་གྷོ་ར་ཡིས་སྐད་ཤུགས་དྲག་པོའི་ང་རོ་ཕྱི་ལ་བཏོན་ཏེ། བཅོས་བསྒྱུར་ལས་
ལྷག་པའི་གལ་ཆེ་བ་ནི་བྱམས་བརྩེ་དང་བརྩི་བཀུར་རེད། བཅོས་བསྒྱུར་དེ་ང་
ཚོ་མི་མང་མཉམ་འབྲེལ་བྱུང་རྗེས་རང་བཞིན་གྱིས་སྤྱི་ཚོགས་རང་གི་ནང་ནས་
ཡོང་རྒྱུ་ཞིག་རེད། ཁྱོད་ཀྱིས་རྒྱལ་ཁབ་འདི་རང་གི་ཁ་བྲལ་གྱི་སྲིད་ཇུས་ལམ་
ལུགས་ལ་བརྟེན་ནས་དུམ་བུ་བརྒྱ་ཕྲག་ཏུ་གཏོང་འདོད་ཡོད་པ་ཞིག་རེད། གང་
ཡིན་ཟེར་ན། ཁྱོད་ཀྱིས་ང་ཚོའི་རྒྱལ་ཁབ་འདི་རྣམ་རྟོག་དང་རྨོངས་དད་ཀྱིས་
ཡོངས་སུ་གང་བ་ཞིག་རེད་ཏན་ཏན་བསམ་བཞིན་ཡོད་པ་དང་། ཁྱོད་རང་
ཉིད་རྣམ་རྟོག་དང་རྨོངས་དད་མེད་པའི་མི་ཁྱད་པར་པ་གཞན་ལས་ལོགས་སུ་
ཡོད་པ་ཞིག་ཏུ་བསམ་བཞིན་ཡོད་པ་དེ་རེད། ངས་གང་ཞིག་བཤད་བཞིན་
159-

ཡོད་པ་དང་ངའི་རེ་འདོད་ནི་ཕལ་ཆེར་འདི་ལྟ་བུ་ཞིག་སྟེ། ངའི་རེ་འདོད་ཆེ་
ཤོས་ནི་རང་ཉིད་གཞན་ལས་ཁྱད་པར་དུ་འཕགས་པ་ཞིག་ཡིན་ནའང་ཡུལ་མི་
དཀྱུས་མ་བྱིངས་དང་ཁ་བྲལ་དུ་གཏན་ནས་མི་འགྲོ་བར་བྱེད་རྒྱུ་དེ་གལ་ཆེ་ཤོས་
རེད། ནམ་ཞིག་ང་ཚོ་དངོས་གནས་མིང་དོན་མཚུངས་པ་ཞིག་ཏུ་གྱུར་རྗེས།
དེ་ནས་ང་ཚོས་རང་གི་རྒྱལ་ཁབ་འདིའི་ནང་གི་ཡུལ་སྲོལ་གོམས་གཤིས་ཀྱི་ལམ་
ལུགས་ལག་ལེན་བསྟར་བཞིན་ཡོད་པ་རྣམས་ཀྱི་ནང་ནས་གང་ཞིག་གི་རྒྱུན་འཛིན་
སྐྱོང་བྱེད་དགོས་པ་དང་། གང་ཞིག་རྩ་མེད་དུ་གཏོང་དགོས་ཡོད་མེད། སུ་
ཞིག་ང་ཚོའི་རྒྱལ་ཁབ་འདིའི་བདག་པོའམ་སྐྱབས་མགོན་ཡིན་མིན་ཐག་གཅོད་
བྱེད་རིགས་པ་ཞིག་རེད། ཅེས་བཤད།
དེ་ལ་ཧ་རན་གྱིས། རྒྱལ་ཁབ་འདིའི་ནང་ལ་ལམ་ལུགས་ཀྱི་བྱེད་སྒོ་དང་
ཡུལ་སྲོལ་གྱི་གོམས་གཤིས་ལྟ་བུ་སོགས་ཀྱིས་བརྒྱངས་ནས་ཡོད་པར་བརྟེན། རྒྱལ་
ཁབ་འདི་གཅིག་གྱུར་ཡོང་བ་ཞིག་བྱེད་ཐུབ་ཀྱི་མ་རེད། ཅེས་བཤད།
དེ་ལ་གྷོ་ར་ཡིས་ལན་བཏབ་པ་ནི། གལ་ཏེ་ཁྱོད་དངོས་གནས་དེ་ལ་ཡིད་
ཆེས་ཡོད་ན། ང་ཚོའི་རྒྱལ་ཁབ་འདི་གཅིག་གྱུར་མ་བྱུང་སྔོན་ལ་ཁྱོད་ཀྱིས་ཐོག་
མར་ལུང་པ་འདིའི་ནང་གི་གནོད་འཚེ་ཅན་གྱི་ཡུལ་སྲོལ་གོམས་གཤིས་དང་། མི་
དགེ་བའི་ལམ་ལུགས་ཀྱི་བྱེད་སྲོལ་སོགས་ཀྱི་རྩ་བ་དྲུངས་ནས་འབྱིན་དགོས་ཀྱི་
རེད། དེ་རྗེས་ནམ་ཡིན་ནའང་ཁྱོད་རྒྱ་མཚོའི་ནང་ལ་འཕྲེད་དུ་བརྒྱགས་ནས་
ཁྱོད་ཀྱིས་རྒྱ་མཚོའི་ནང་གི་ཆུ་དེ་སྐྱོགས་ཀྱིས་བཅུ་བར་བྱེད་པའི་འགོ་འཛུགས་
ཐུབ་ངེས་ཤིག་རེད། ཁྱོད་ཀྱིས་རང་གི་རྒྱལ་ཁབ་དང་གཞན་ལ་མཐོང་ཆུང་
བྱེད་པའི་རིགས་རྣམས་བཞག་སྟེ། དྲང་བདེན་གྱི་སྒོ་ནས་གཞན་དང་གཅིག་
160-

མཚུངས་ཀྱི་གུས་ཞབས་དང་ཉམ་ཆུང་གི་སྤྱོད་པ་བསྟེན་ན། དེ་རྗེས་ཁྱོད་ཀྱི་
བྱམས་བརྩེ་ཡིས་སྐྱོན་དང་ཉེས་པ་སྟོང་ཕྲག་མང་པོ་དབང་དུ་བསྡུས་ནས་དེ་དག་
ལས་རྒྱལ་བར་བྱེད་ཐུབ་པ་ཞིག་རེད། སྤྱི་ཚོགས་གང་ཞིག་གི་ནང་དུ་ཡིན་ནའང་
དེར་སྐྱོན་དང་ནོར་འཁྲུལ་ཡོད་ངེས་པ་ཞིག་རེད། འོན་ཀྱང་དུས་ཡུན་ཅི་ཙམ་
ཞིག་གི་རིང་དུ་བྱམས་བརྩེའི་ཞགས་པ་ཡིས་མི་མང་རྣམས་ཕན་ཚུན་གཅིག་ཏུ་
སྦྲེལ་བར་བྱེད་ཐུབ་ན། དེ་རྗེས་ཁོ་ཚོས་སྤྱི་ཚོགས་ནང་གི་མི་དགེ་བའི་དུག་སྐྱོན་
མཐའ་དག་ནུས་མེད་བཟོ་ཐུབ་པ་ཞིག་རེད། དུག་སྐྱོན་རུལ་སུངས་ཀྱི་རྒྱུ་རྐྱེན་
གཙོ་བོ་དེ་དུས་རྟག་ཏུ་ཕྱོགས་འཛིན་ངོ་བསྟོད་ཀྱི་ནང་དུ་ཁྱབ་ནས་ཡོད་པ་ཞིག་
རེད། འོན་ཀྱང་དེས་ཁྱོད་ཉིད་ཇི་ལྟར་འཚོ་གནས་བྱས་པའི་མི་ཚེའི་རིང་དུ་ཕན་
ཐོགས་བྱེད་མི་ཐུབ་པ་དང་། དེ་ནི་བེམ་ཤེས་དང་བྲལ་བའི་གཟུགས་ཕུང་ཁོ་
ན་ཙམ་ཞིག་རེད། ངས་ཁྱོད་ལ་གསལ་བཤད་བྱེད་རྒྱུ་ཞིག་ལ། ང་ཚོས་ཕྱི་
ལོགས་ཀྱི་རྩོད་སྒྲུབ་སྒྱུར་བཀོད་དང༌། གཞན་ཁྱོད་དང་དེ་མིན་ཕྱི་རྒྱལ་པའི་
མི། ཆོས་ལུགས་ཁྱབ་སྤེལ་གཏོང་མཁན་སུ་ཞིག་ལའང་ང་ཚོའི་རྒྱལ་ཁབ་བཅོས་
སྒྱུར་གཏོང་རྒྱུའི་ཕྱོགས་ལ་མགོ་འདོགས་བྱེད་རྒྱུ་མིན། ཞེས་སྨྲས།
ཧ་རན་གྱིས་དེའི་ལན་དུ། ག་རེ་བྱས་ནས། ཞེས་དྲིས་ཤིང་། ལན་དུ་
གྷོ་ར་ཡིས། དེ་ལ་རྒྱུ་མཚན་ཡང་དག་པ་ཞིག་ཡོད། ང་ཚོའི་སྐྱོན་ཡོན་ཡོ་བསྲང་
གི་ལེགས་བཅོས་ཀྱི་གདམས་པ་དེ་ང་རང་ཚོའི་ཕ་མ་རྣམས་ལས་ལེན་ཐུབ་པ་ཞིག་
རེད། འོན་ཀྱང་ནམ་ཞིག་ཉེན་རྟོག་པ་ཡོང་ནས་ང་ཚོའི་ལས་ཀའི་བརྒྱུད་རིམ་
ཁྲོད་ཀྱི་འཕེལ་རྒྱས་ལ་སྒྱུར་བཀོད་གཏོང་དགོས་བྱུང་ན། དེ་ནི་དེ་ལས་ཀྱང་
ངོ་ཚ་དགོས་པ་ཞིག་དང༌། ད་དུང་བརྒྱུད་རིམ་དེའི་ཁྲོད་ནས་ང་ཚོས་སྡུག་བསྔལ་
161-

མྱངས་པ་ཡིན་ན་ང་ཚོའི་སྐྱེས་པ་དར་མའི་གནས་སྐབས་དེ་གཉའ་ཆག་པ་ཞིག་
ཏུ་འགྱུར་ངེས་པ་ཞིག་རེད། གལ་ཏེ་ཁྱོད་ཀྱིས་ང་ཚོའི་རྒྱལ་ཁབ་ལ་ཤ་ཞེན་བྱེད་
ཀྱིན་ཡོད་ན། དང་པོར་ཁྱོད་ཀྱིས་རང་ཉིད་ང་ཚོ་དང་རིགས་མཐུན་ཞིང་ངོ་བོ་
གཅིག་པ་ཡིན་པ་ངོས་ལེན་བྱས་ནས་དེ་རྗེས་ང་ཚོ་ལ་བཅོས་བསྒྱུར་གཏོང་བར
ཕེབས། དེ་མིན་ཁྱོད་ཀྱིས་བསླབ་བྱ་ཅི་ཙམ་ལེགས་པ་ཞིག་བརྒྱབས་ནའང་
ང་ཚོ་ལ་ཕན་ཐོགས་རྒྱ་ལས་གནོད་པ་སྐྱེལ་སྲིད་པ་ཞིག་རེད། ཅེས་སྨྲས།
འདི་ལྟར་བྱས་ནས་སུའུ་ཆར་རས་ཐ་ཡིས་གྷོ་ར་ཡི་སྐད་ཆ་རྣམས་དྲན་
གསོ་བྱས་ཤིང༌། གྷོ་ར་ཡི་སྐད་ཆ་རྣམས་ཞིབ་ཅིང་ཕྲ་བར་མོའི་ཡིད་ལ་འཁོར་
བའི་རྒྱུ་མཚན་ལ་བརྟེན་ནས། མོའི་སྙིང་གི་ན་ཟུག་ཇེ་ཆེ་དང་ཇེ་ཆེར་ཕྱིན་ནས་
མཐར་མོ་ཡིད་ཐང་ཆད་དེ་ཡང་བསྐྱར་ཉལ་ས་རུ་སོང་སྟེ་མིག་གཉིས་ཀ་ལག་
པས་བཙུར་ནས་སེམས་ནང་གི་རྟོག་འཆར་རྣམས་ཕྱིར་འདོན་རྒྱ་དང་གཉིད་ལ་
རོལ་རྒྱུའི་འབད་བརྩོན་བྱས། འོན་ཀྱང་མོའི་ངོ་གདོང་དང་རྣ་བ་གཉིས་ཀ་འབར་
ཞིང་འཚིག་པ་དང་མོའི་ཀླད་པ་རབ་ཏུ་འཁྲུགས་ཏེ། ཁ་གཏད་ཀྱི་རྟོག་འཆར་
རྣམས་དང་ལྷན་དུ་ཀླད་པ་རང་ཉིད་ཀྱི་གོ་ས་ནས་འཐབ་འཛིང་གི་ལས་འགུལ་
སྤེལ་རྒྱུའི་སྟ་གོན་ལ་ཞུགས།། །།

ལེའུ་བཅུ་གཉིས་པ།
9 ཨཱཿ།།
༄༅། །ནམ་ཞིག་བྷི་ནོ་ཕེ་རེ་ཤུ་བྷ་བྷུ་ཡི་ཁང་པ་ནས་ཐོན་ཏེ། སྲང་ལམ་
དཀྱིལ་དུ་ཡོད་སྐབས་ཁོས་ངག་ནས། གྷོ་ར་མི་རྒན། ཁྱོད་ཀྱིས་ག་ལེ་བྱས་ནས་
གོམ་པ་བརྒྱབས་ན་འགྲིག་པ་མི་འདུག་གམ། ཁྱོད་ཀྱི་རྐང་སུག་གཉིས་ཀ་དེ་ངའི
རྐང་སུག་ལས་རིང་བར་བརྟེན། གལ་ཏེ་ཁྱོད་ཀྱིས་རང་གི་གོམ་བགྲོད་ཀྱི་ཚད་ཆུང་
དུབཏང་ནས་མཐའ་གཉིས་སུམ་ལྷུང་བ་ཞིག་མ་བྱས་ན་ངའིདབུགས་ཀྱི་རྒྱུབ་འགག་
ནས་མུ་མཐུད་དུ་ཁྱོད་དང་མཉམ་དུ་འགྲོ་ཐུབ་པ་མི་འདུག ཅེས་བཤད།
གྷོ་ར་ཡིས་གཤིས་སྤྱོད་རྩུབ་པོའི་སྒོ་ནས། ང་དེ་རིང་དགོང་མོ་ང་རང་
ཉིད་ཀྱི་གོམ་བགྲོད་ཀྱི་རང་གཤིས་དང་བསྟུན་ནས་འགྲོ་དགོས་ཡོད། ཅེས་ལན་
བཏབ་ནས་ཁོ་རང་གི་རྒྱུན་ལྡན་གྱི་གོམ་བགྲོད་ཀྱི་མྱུར་ཚད་ལྟར་དུ་མགྱོགས་པོར་
བྱས་ནས་ཕྱིན།
དེས་བྷི་ནོ་ཡི་སེམས་ལ་ཕོག་ཐུག་གི་རྨས་སྐྱོན་ཆེན་པོ་ཞིག་བཏང་ནའང་།
རང་ཉིད་དེ་རིང་གྷོ་ར་ཡི་ལྡོག་ཕྱོགས་སུ་ལངས་པ་དེས་རང་གི་སྒྲིག་གཞིའི་ལམ་
163—

ལུགས་ལ་གཏོར་བཤིག་བཏང་ཡོད་པར་བརྟེན། གལ་ཏེ་དེ་རིང་གྷོ་ར་ཡིས་
ཁོ་ལ་བཀའ་བཀྱོན་གཤེ་གཤེ་བཏང་ནའང་དེ་ལ་ངེས་པར་དུ་བཟོད་བསྲན་བྱེད་
དགོས་སྙམ་པའི་བསམ་བློ་འཁོར། དྲག་ཆར་དང་རླུང་དམར་ཞིག་གིས་ཁོང་
གཉིས་ཀྱི་མི་ཚེ་ཧྲིལ་པོའི་རིང་གི་མཛའ་གཅུགས་ཀྱི་གྲོགས་པོའི་འབྲེལ་ལམ་གྱི་
མཁའ་དབྱིངས་ངོས་སུ་གང་ཞིག་བཏེགས་ནས་ཡོད་པའི་དྲོད་གཤེར་ཆེ་བའི
འབྱུང་ཁམས་དེ་གཙང་ཤིང་དྭངས་པར་བྱེད་ངེས་པར་བརྟེན། ཁོས་ཡང་བསྐྱར་
རང་དབང་གི་སྒོ་ནས་དབུགས་ཀྱི་རྒྱུ་བ་གཏོང་ལེན་བྱེད་ཐུབ་པར་གྱུར།
བྷི་ནོ་ཡིས་གྷོ་ར་ཡིས་རང་ཉིད་ལ་ཡ་ལ་བཙུགས་ནས་སྤྲོ་ཐུང་གི་ངང་ནས་
ནང་དུ་ལོག་འགྲོ་དགོས་པའི་རྒྱུ་མཚན་མ་ཤེས། འོན་ཀྱང་འདི་ནི་ཁོ་གཉིས་
ཀྱི་གྲོགས་པོའི་འབྲེལ་ལམ་རྒྱུན་རིང་པོ་བྱུང་བའི་ནང་གི་ཐེངས་དང་པོ་ཡིན་ཞིང་།
དེ་རིང་ཁོ་གཉིས་ཀྱི་བར་ལ་མངོན་གསལ་དུ་བློ་མོས་ཐ་དད་པའི་འགལ་ཟླ་ཞིག་
བྱུང་བར་བརྟེན། བྷི་ནོ་སེམས་པ་མ་སྐྱིད་ཤིག་ཤིག་ཅིག་གི་འོག་ནས་སྐྱོ་ལྷང་
ངེ་བའི་མྱ་ངན་གྱི་མཚན་མོ་དེའི་ཆར་ཞོད་ཆེན་པོ་དང་སྤྲིན་ནག་དཀྲིགས་པའི་
གློག་ཞགས་དང་ལྷན་དུ་བར་མཚམས་མེད་པར་ལྡིར་བའི་འབྲུག་སྒྲ་དང་བསྡེབས་
ནས་རང་ཁྱིམ་དུ་འོག དེ་ནི་ཁོའི་མི་ཚེ་ལ་གློ་བུར་དུ་འཕོ་འགྱུར་བྱུང་ནས་རང་
གི་མི་ཚེའི་བགྲོད་ལམ་རྙིང་པ་དེ་བསྐྱུར་ནས་མི་ཚེའི་མདུན་ལམ་གྱི་ཁ་ཕྱོགས་གསར་
པ་ཞིག་གི་འགོ་བཙུགས་པ་ལྟ་བུ་ཞིག་རེད། མུན་ནག་གི་མཚན་མོ་དེའི་ཁྲོད་
ནས་གྷོ་ར་ལམ་ཀ་གཅིག་ཏུ་ཞུགས་པ་དང་བྷི་ནོ་ལམ་ཀ་གཞན་པ་དེ་བརྒྱུད་ནས་
རང་རང་གི་གནས་སུ་སོང་།
ཉིན་རྗེས་མའི་ཞོགས་པ་ཁོ་ཡར་ལང་སྐབས། ཁོའི་སེམས་པ་དེ་ཅུང་
-164-

ཟད་ལྷིང་འཇགས་སུ་གྱུར་ཡོད་པ་དང་། ཁོའི་སེམས་ལ་ཁ་རྩང་གི་དགོང་མོའི་
མཚན་མོ་རང་ཉིད་དགོས་མེད་ཀྱི་སེམས་ཀྱི་མནར་གཅོད་ཅིག་གི་ནང་དུ་རང་
རྔོས་ནས་སྐུལ་འདེད་བྱས་འདུག་པ་ཚོར། དེ་རིང་ཞོགས་པ་སྔ་བོ་འདིར་ཁོའི
སེམས་ལ་རང་ཉིད་དང་གྷོ་ར་གཉིས་ཀྱི་དབར་གྱི་གྲོགས་པོའི་འབྲེལ་བ་དང༌། དེ་
བཞིན་དུ་ཁོ་རང་དང་ཕེ་རེ་ཤུ་བྷ་བྷུ་གཉིས་ཀྱི་དབར་གྱི་རྒྱུས་ཡོད་ཀྱི་འདྲིས་གཤིབ་
རྣམས་གཏན་ནས་མཐུན་ཐབས་མེད་པ་ཞིག་ཡིན་པ་མ་ཚོར་བ་མ་ཟད། ད་
དུང་ཁ་རྩང་དགོང་མོར་བྱུང་བའི་དོན་རྐྱེན་ཐབས་སྡུག་དེ་དག་གི་བསམ་བློའི་
འཆར་སྒོ་རྣམས་ཡིད་ལ་འཁོར་ནས་ཁོ་གད་མོ་ཤོར།
དེར་བརྟེན་ཁོས་རང་ཉིད་ཀྱི་སྟོད་ཁེབས་ཕྲག་པར་འཕངས་ནས་གོམས་
འགྲོས་ཡངས་པོ་དང་བསྡེབས་ནས་གྷོ་ར་ཡི་ཁང་པ་རུ་སོང་། གྷོ་ར་འོག་ཁང་
གི་ཤོད་དུ་བསྡད་དེ་གསར་ཤོག་ཅིག་ཀློག་བཞིན་ཡོད་པ་དང་། སྐབས་དེར་
ཁོས་བྷི་ནོ་སྲང་ལམ་དཀྱིལ་ནས་ཡོང་གི་ཡོད་པ་མཐོང་ནའང་དེ་རིང་གི་བྷི་ནོ་ཡི
སླེབས་འབྱོར་གྱིས་ཁོའི་མིག་གཉིས་ཀ་གསར་ཤོར་སྟེང་དུ་འཁོར་ནས་ཡོད་པ
ལས་ཚུར་བྷི་ནོ་ཡི་ཕྱོགས་སུ་ལྟ་བར་བྱེད་པ་ལ་སྐུལ་མ་གང་ཡང་གཏོང་མ་ཐུབ།
བྷི་ནོ་ཡིས་སྐད་ཆ་ཚིག་གཅིག་ཀྱང་མ་བཤད་པར་གྷོ་ར་ཡི་ལག་པ་གཉིས་
ཀྱི་ནང་གི་ཚགས་པར་དེ་ཡར་བླངས། གྷོ་ར་ཡིས་དགའ་སྣང་མེད་པའི་རྣམ་
འགྱུར་ཞིག་དང་བཅས་ཉམས་སད་ཀྱི་ཚུལ་དུ། ངས་བལྟས་ན་ཁྱོད་ཀྱིས་ནོར
འཁྲུལ་ཁ་ཤས་བྱས་འདུག ང་གྷོར་མོ་ཧན་ཧིན་དྷུ་བའི་མི་རྨོངས་དད་ཅན་ཞིག་
ཡིན། ཞེས་བཤད།
བྷི་ནོ་ཡིས། ནོར་འཁྲུལ་དེ་ཕལ་ཆེར་ཁྱོད་ལ་ཡོད་པ་ཞིག་རེད། ང་བྷི་ནོ་
165-

བྷུསན་གྷོར་མོ་ཧན་གྱི་རྨོངས་དད་ཀྱི་གྲོགས་པོ་དང་གཅིག་མཚུངས་ཤིག་ཡིན། འོན་
ཀྱང་གྷོར་མོ་ཧན་དེ་བཅོས་ཐབས་མེད་པའི་མི་ཞིག་ལ་ནམ་ཡང་རང་གི་རྣམ་རྟོག་
རྨོངས་དད་ཀྱི་ཕྱོགས་ལ་མི་སུ་ཞིག་ལའང་བཟོད་གསོལ་འགྱོད་བཤགས་མི་བྱེད་མཁན
ཞིག་རེད། བྷི་ནོ་ཡང་ཁོ་དང་འདྲ་བ་ཞིག་ཡིན་ནའང་ཁོ་ནམ་ཡང་རང་གི་རྣམ་
རྟོག་རྨོངས་དད་རྣམས་བཙན་པོ་དབང་ཡོད་བྱས་ཏེ། གཞན་གྱི་མགྲིན་པ་ལ་མི་
གཡོག་མཁན་ཞིག་རེད། ཅེས་སྨྲས།
དུས་ཡུན་ཐུང་ངུ་ཞིག་གི་ནང་ལ་གྲོགས་པོ་འདི་གཉིས་བགྲོགླེང་ཤུགས་དྲགས
པོ་ཞིག་གི་དཀྱིལ་ལ་ཐིམ་ཞིང་། ཁྱིམ་མཚེས་རྣམས་ཀྱིས་ཁོ་གཉིས་ཐུག་འཕྲད་བྱས་
ནས་ཡོད་པ་མགྱོགས་མྱུར་དུ་ཤེས་རྟོགས་བྱུང༌། མཐའ་མཇུག་ཏུ་གྷོ་ར་ཡིས། ཁ་
རྩང་ཁྱོད་ཕེ་རེ་ཤུ་བྷ་བྷུ་ལ་ཐུག་འཕྲད་དུ་ཕྱིན་པ་དེ་ངོས་ལེན་མི་བྱེད་པ་དེ་ལ་གནད
དོན་ག་རེ་འདུག ཅེས་དྲིས།
བྷི་ནོ་གད་མོ་ཞིག་བགད་དེ། དེ་ལ་གནད་དོན་དགོས་མཁོ་ཡོད་མེད་སོགས
ཀྱི་ཕྱོགས་ལ་དྲི་བ་ཙམ་ཡང་མེད་པ་ཞིག་རེད། ངས་དེ་ལྟར་ངོས་ལེན་མི་བྱེད་དོན་
སྟབས་བདེ་བོ་བྱས་ནས་བརྗོད་ན། ང་སྔོན་ཆད་གཏན་ནས་ཁོང་ཚོའི་ཁང་པའི
ནང་ལ་འགྲོ་མྱོང་མེད་པ་དང་། ང་ཁོང་ཚོ་ལ་ཐུག་འཕྲད་དུ་སོང་བ་དང་ཁོང་ཚོའི
ཁང་པའི་ནང་དུ་འཛུལ་བ་དེ་ཁ་རྩང་ཐེངས་དང་པོ་ཡིན། ཞེས་སྨྲས།
གྷོ་ར་ཡིས་ཁྲེལ་དགོད་ཅིག་བྱས་ཏེ། ངའི་མཐོང་སྣང་ལ་ཁྱོད་ཀྱིས་ཁོང་
ཚོའི་ནང་དུ་འགྲོ་སའི་ལམ་ཀ་དེ་ཏག་ཏག་ཤེས་འདུག་པ་དེ་ལྟ་ནའང་ཕྱིར་དེ་ལྟར་
ལས་སླ་བོ་བྱས་ནས་ཡོང་སའི་ལམ་ཀ་དེ་རྙེད་ཨེ་ཡོང་སྙམ་པའི་ཐེ་ཚོམ་སྐྱེ་བཞིན་
འདུག ཅེས་བཤད།
166-

བྷི་ནོ་ཡིས། དེ་ཕལ་ཆེར་དེ་འདྲ་ཞིག་ཡིན་སྲིད་པ་ཞིག་རེད། གཅིག་
བྱས་ན་ང་རང་གི་ལྷན་སྐྱེས་ཀྱི་གཤིས་ཀ་དེ་རེད། ང་རང་ཉིད་ཀྱིས་སུ་ཞིག་ལ་
བྱམས་བརྩེ་དང་གུས་བཀུར་བྱེད་བཞིན་ཡོད་པ་དེ་རྣམས་ངས་ལས་སླ་བོའི་སྒོ་
ནས་བློས་བཏང་སྟེ་འདོར་མི་ཐུབ་པ་ཞིག་རེད། ཁྱོད་ལ་ངའི་ལྷན་སྐྱེས་ཀྱི་གཤིས་
ཀ་སྤྱོད་པའི་བདེན་དཔང་དང་རྒྱུས་ཡོད་ཡོད་པ་རེད། ཅེས་བཤད།
གྷོ་ར་ཡིས། དེས་ན་ཁྱོད་དེ་རིང་ནས་བཟུང་ཁོང་ཚོའི་ཕྱོགས་སུ་མུ་མཐུད་
ནས་འགྲོ་རྒྱུ་དེ་ངེས་གཏན་མེད་པ་ཞིག་རེད་དམ། ཞེས་དྲིས།
བྷི་ནོ་ཡིས། ག་རེ་བྱས་ནས་ང་གཅིག་པུ་ཁོང་ཚོའི་ནང་ལ་འགྲོ་འོང་བྱེད་
དགོས་རེད་དམ། ཁྱོད་ལ་ཡང་དེར་འགྲོ་རྒྱུའི་གོ་སྐབས་དང་དབང་ཆ་ཡོད་
པ་རེད། ཁྱོད་རང་མར་བརྟན་པོ་བྱས་ནས་བརྡབས་ཡོད་པའི་གཟེར་མ་ཞིག
མ་རེད། ཅེས་བཤད།
གྷོ་ར་ཡིས། ང་ཕལ་ཆེར་དེར་འགྲོ་སྲིད། ཡིན་ནའང་ང་ཚུར་ལོག
ཡོང་གི་རེད། འོན་ཀྱང་ངས་ཁྱོད་ལ་རྟོག་ཞིབ་བྱས་པའི་ཁྲོད་དུ་ཁྱོད་ཚུར་ལོག་
ཡོང་གི་རེད་སྙམ་པའི་རྟགས་དང་མཚན་མ་གང་ཡང་མཐོང་མ་བྱུང༌། ཁྱོད་
ཀྱི་ཇ་དེ་ཅི་འདྲ་ཞིག་བྱུང་སོང་ངམ། ཞེས་དྲིས།
བྷི་ནོ་ཡིས། ཇ་དེ་དེ་འདྲའི་ཁ་ཏིག་ཆེ་བ་ཞིག་རེད། ཅེས་བཤད།
གྷོ་ར་ཡིས། དེས་ན་ག་རེ་བྱས་ནས་ཁྱོད་ཀྱིས་དེ་འཐུང་པ་ཡིན་ནམ།
ཞེས་སྨྲས།
བྷི་ནོ་ཡིས། ཇ་ཕུལ་བ་འཐུང་རྒྱུ་ཁས་མ་བླངས་ན། དེ་ད་དུང་དེ་བས་
ཀྱང་ཁ་ཏིག་ཆེ་ཞིང་རོ་སྐ་བ་ཞིག་རེད། ཅེས་བཤད།
167-

གྷོ་ར་ཡིས། དེས་ན་སྤྱི་ཚོགས་དེ་ངེས་པར་དུ་ཀུན་སྤྱོད་བཟང་པོ་ཁོ་ནས་
མི་ཉམས་རྒྱུད་འཛིན་བྱེད་དགོས་པ་ཞིག་རེད་དམ། ཞེས་དྲིས་ཤིང་།
བྷི་ནོ་ཡིས་མ་རེད། ནམ་ཡིན་ན་དེ་འདྲ་བྱེད་དགོས་པ་ཞིག་མ་རེད། ཡིན་
ནའང་གྷོར་ཁྱོད་ཀྱིས་ལྟོས་དང་། ནམ་ཞིག་ལ་སྤྱི་ཚོགས་ཀྱི་ལམ་ལུགས་འགྲོ་སྟངས་
རྣམས་ཀྱིས་སེམས་ནང་གི་བཀོད་ཁྱབ་དང་ལྷན་དུ་འཐབ་འཛིང་འཁྲུག་རྩོད་བྱས་
པ་ཡིན་ན་་་
ཞེས་པའི་མཚམས་དེར་གྷོ་ར་ཡིས་རང་རྒྱུད་ཀྱི་ཚོར་བ་ལ་བསྟུན་ནས་
བཟོད་སྒོམ་བྱེད་མ་ཐུབ་པར་བྷི་ནོ་ལ་སྐད་ཆའི་མཇུག་རྫོགས་མ་བཅུག་པར།
སེམས་ནང་གི ཞེས་དང་། དེ་བདེན་པ་རེད། ཅེས་སྐད་ཤུགས་ཆེན་པོ་ཞིག་
བརྒྱབས་ཏེ་ངག་ནས། དེ་ག་རེ་རེད་ཟེར་ན། ཁྱོད་ལྟ་བུ་ཞིག་ལ་མཚོན་ན་སྤྱི་
ཚོགས་དེ་ཆེས་གནད་འགག་ཆུང་བ་ཞིག་རེད། ཁྱོད་ཀྱིས་སྤྱི་ཚོགས་ག་འདྲ
ཞིག་གི་ནང་ལ་བལྟས་པ་ཡིན་ནའང་། དེའི་ནང་གི་འཕོ་འགྱུར་གྱི་གནས་སྟངས
ཐམས་ཅད་ནང་སེམས་ཀྱི་བཟང་སྤྱོད་དང་མ་འཚམས་པ་ཞིག་ཏུ་མཐོང་གི་རེད།
གལ་ཏེ་ཁྱོད་ཀྱིས་སྤྱི་ཚོགས་ཀྱི་ལྡོག་ཕྱོགས་སུ་འགྲོ་བཞིན་ཡོད་པའི་བྱས་ཉེས་གྱོང་
གུད་ཆེན་པོ་དེ་གཅིག་པུ་ངོས་འཛིན་ཐུབ་པ་ཡིན་ན། ཁྱོད་ཏན་ཏན་ཁྱོད་རང་
གི་སེམས་རྒྱུད་ཀྱི་ཞེ་འདོད་ཁོ་ན་ལ་བརྟེན་པའིབསམ་ཕྱོགས་དེ་ལ་ངོ་ཚ་བར་འགྱུར་
པ་དང་། དེས་མཐའ་ན་ཁྱོད་ཀྱི་སེམས་ཀྱིས་ཕ་རེ་ཤུ་བྷ་བྷུ་ཡི་བུ་མོ་རྣམས་ལ་ཕོག་
ཐུག་ཅུང་ཟད་ཅིག་བཏང་བ་ཚུན་ཆད་ཕྱེ་མར་འཐག་པར་མ་ཟད། ངའི་ངོས་
ནས་ཁྱོད་ཀྱིས་སྤྱི་ཚོགས་ཧྲིལ་པོའི་ནང་གི་གནད་དོན་ཆུང་ཆུང་ལྟ་བུ་ཞིག་ལ་ཁག་
འདོགས་བྱས་ཏེ། སེམས་ལ་རྨས་སྐྱོན་ཕོག་ཆོག་ཆོག་ཡོད་པའི་མཐོང་ཚུལ་
-168-

དེ་ཡང་དུམ་བུར་གཏོར་ཐུབ་པ་ཞིག་རེད། ཅེས་བཤད།
བྷི་ནོ་ཡིས་ནང་ཚགས་ཀྱི་ཚུལ་དུ། དེ་ལྟ་ནའང་གྷོ་ར། དངོས་གནས་
མི་ཞིག་གིས་ཇ་ཕོར་བ་གང་འཐུང་བ་ཡིན་ན་དེས་སྤྱི་ཚོགས་ལ་གནོད་སྐྱོན་བྱེད་
བཞིན་ཡོད་ན། དེ་རྗེས་ངས་དེ་ལྟ་བུའི་རིགས་ཚང་མ་ཡག་པོ་རེད་ཅེས་བཤད་
ཐུབ་ཀྱི་ཡོད། གལ་ཏེ་ང་ཚོས་རང་གི་རྒྱལ་ཁབ་དེ་འདྲའི་རིགས་ཀྱི་གནས་སྟངས་
འོག་ནས་སྐྱོབ་པར་བྱེད་རྒྱུ་ལ་འབད་བརྩོན་བྱས་པ་ཡིན་ན། ང་ཚོས་ཏན་ཏན་
རང་གི་རྒྱལ་ཁབ་ཀྱི་གནས་སྟངས་ཐབས་སྐྱོ་བོ་དང་གཉོམ་ཆུང་ནུས་མེད་ཅིག་
ཏུ་བསྒྱུར་ངེས་རེད། ཅེས་བཤད།
གྷོ་ར་ཡིས། ངའི་མཛའ་གྲོགས་ལགས། ངས་རྩོད་གླེང་འདི་དག་གི་གཞི
རྟེན་ཚང་མ་རེ་རེ་བྱས་ནས་ཤེས་ཀྱིན་ཡོད། ཁྱོད་ཀྱིས་ང་ལྐུགས་པ་ལྐུགས་རྐྱང་
ཞིག་ཏུ་མ་བཟོ་རོགས། འོན་ཀྱང་ད་ལྟའི་གནས་སྐབས་ལ་དེ་དག་འབྱུང་གི་མ་
རེད། ནམ་ཞིག་བྱིས་པ་ནད་པ་ཞིག་གིས་རང་གི་སྨན་བསྟེན་རྒྱུ་ལ་ངོས་ལེན་མ་
བྱས་པའི་ཚེ། བྱིས་པ་དེའི་ཨ་མ་ཇི་ལྟར་བདེ་ཐང་དུ་ཡོད་ནའང་ཨ་མ་དེས་བྱིས་
པ་དེ་ལ་སེམས་གསོ་ཡོང་བའི་ཕྱིར་དུ་རང་ཉིད་ཀྱིས་སྨན་ཁ་ཤས་འཐུང་བར་བྱེད་
པ་དེ་ནི་ཨ་མ་དེ་དང་བྱིས་པ་གཉིས་ཀ་དཀའ་ངལ་གྱི་གནས་སྟངས་གཅིག་གི་འོག་
ལ་ཡོད་པའི་རྒྱ་མཚན་གྱིས་རེད། དེ་ནི་གསོ་བ་རིག་པའི་སྨན་བཅོས་ཀྱི་སྐད་ཆ་
ཞིག་མ་རེད། ཡིན་ནའང་དེ་ནི་གང་ཟག་སྒེར་གྱི་བྱམས་བརྩེ་རེད། གལ་ཏེ་བྱམས་
བརྩེས་ཕོངས་ཤིང་མ་འདང་བ་ཞིག་ཡིན་ན། ཨ་མ་དེས་འོས་ཤིང་འཚམས་པའི་
བྱ་སྤྱོད་ག་འདྲ་ཞིག་བསྐྱངས་ནའང་། ཨ་མ་དེ་དང་བྱིས་པ་གཉིས་ཀྱི་བར་གྱི་འབྲེལ་
བ་དེ་ཕོག་ཐུག་གནོད་སྐྱོན་ཅན་ཞིག་ཏུ་འགྱུར་སྲིད་པར་མ་ཟད། རེ་འདོད་ཀྱི་འབྲས
169-

བུ་དེ་ཡང་ཉམས་རྒུད་དུ་འགྲོ་སྲིད་པ་ཞིག་རེད། ངས་ཇ་ཕོར་པ་གང་གི་སྐོར་ལ་
ཁ་རྩོད་རྒྱག་གི་མེད། གང་ཞིག་གི་སྐོར་ལ་ངས་རྩོད་པ་རྒྱག་བཞིན་ཡོད་པ་དེ་ནི་
ང་ལ་ཕོག་ཐུག་རྨས་སྐྱོན་བྱེད་པའི་ང་ཚོའི་རྒྱལ་ཁབ་ཀྱི་འབྲེལ་ལམ་ཐམས་ཅད་ལ་
གཏོར་བཤིག་གཏོང་བར་བྱེད་པ་དེ་དག་གི་སྐོར་ལ་ཡིན། ཕེ་རེ་ཤུ་བྷ་བྷུ་ཡི་བུ་མོ་
རྣམས་ལ་ཕོག་ཐུག་བྱས་ནའང་ཇ་ཕོར་པ་གང་འཐུང་རྒྱུ་ལ་ཁས་ལེན་མི་བྱེད་རྒྱུ་དེ་
ཆེས་ལས་སླ་བོ་ཞིག་རེད། ང་ཚོ་ཚང་མས་བསམ་བློ་ཆིག་སྒྲིལ་བྱེད་རྒྱུ་དེ་ང་ཚོའི་
རྒྱལ་ཁབ་ཀྱི་ད་ལྟའི་གནས་སྟངས་འོག་གི་ང་ཚོའི་ལས་འགན་གཙོ་བོ་དེ་རེད། ནམ་
ཞིག་ང་ཚོས་ལས་འགུལ་དེ་ཡོངས་རྫོགས་བསྒྲུབ་ཐུབ་ན། དེ་རྗེས་ང་ཚོས་ཇ་ཕོར
བ་གང་འཐུང་དང་མ་འཐུང་གི་སྐད་ཆ་དེ་ཡིག་འབྲུ་གཉིས་ཀྱི་ནང་དུ་གཏན་འབེབས་
བྱེད་ཆོག་གི་རེད། ཅེས་བཤད།
བྷིནོ་ཡིས་ཉམས་ཚོད་ཀྱི་ཚུལ་དུ། གལ་ཏེ་དེ་འདྲ་ཡིན་ན་ངས་ཐེངས་
གཉིས་པའི་ཇ་འཐུང་རག་བར་དུ་ད་དུང་དུས་ཡུན་གང་འཚམས་ཤིག་འགོར་
ངེས་ཡིན་པ་འདྲ། ཞེས་སྨྲས།
གྷོ་ར་ཡིས། མ་རེད། དེའི་བར་དུ་དུས་ཡུན་རིང་པོ་ཞིག་འགོར་དགོས་
པའི་རྒྱུ་མཚན་གང་ཡང་མི་འདུག འོན་ཀྱང་བྷི་ནོ་ཁྱོད་ཀྱིས་གནད་དོན་དེའི་
ཐོག་ལ་ག་རེ་བྱས་ནས་ང་ལ་ཨུ་ཚུགས་རྒྱག་གི་ཡོད། ད་ལྟའི་དུས་ཚོད་དེ་ཁྱོད་
ཀྱིས་ང་བློས་གཏོང་བ་དང་ལྷན་དུ་ཁྱོད་ཉིད་ལ་བསུན་པོ་བཟོ་བར་བྱེད་པའི་ཧིན་
དྷུ་ཡི་སྤྱི་ཚོགས་ནང་གི་ཁྱེད་རང་འདོད་མོས་མེད་པའི་རིགས་མཐའ་དག་གཡུག་
པའི་དུས་ལ་བབ་པ་རེད། དེ་མིན་ཕེ་རེ་ཤུ་བྷ་བྷུ་ཡི་བུ་མོ་རྣམས་ཀྱི་སེམས་ལ་ཕོག་
ཐུག་རྨས་སྐྱོན་འབྱུང་གི་རེད། ཅེས་བཤད།
170-

དུས་སྐབས་འདིར་ཨ་བྷི་ནཱ་ཤི་ཁང་མིག་ནང་དུ་འཛུལ་ནས་ཡོང་ཞིང་།
ཁོ་ནི་གྷོ་ར་ཡི་སློབ་ཕྲུག་ཅིག་དང་གྷོ་ར་ཡི་མཆུ་ཏོ་ནས་སྐད་ཆ་འདྲ་མིན་ཐོས་ཡོད་
པ་དང་། དེས་ཁོའི་སེམས་རྒྱུད་སྦུག་སྲུབས་དོགས་པོ་དང་སྨྲ་བརྗོད་ཀྱི་གཤིས
སྤྱོད་རྩུབ་པོ་ཞིག་ཏུ་བསྒྱུར་ཡོད་པ་ཞིག་རེད། ཇི་ལྟར་ཁོས་གསར་འགྱུར་ལས་
རིགས་ཆེད་སྤེལ་དང་ཡོངས་ཁྱབ་གསལ་བསྒྲགས་འགྲེམས་སྤེལ་བྱས་པ་སོགས་
ལ་བརྟེན་ནས་གང་ལྟར་གྷོ་ར་ངོ་མི་ཤེས་མཁན་རྣམས་ཀྱི་སེམས་ལ་ཨ་བྷི་ནཱ་ཤི་
དེ་མི་སྐྱོན་མེད་ཡང་དག་ཅིག་དང༌། ཁོས་བཤད་པའི་སྐད་ཆ་རྣམས་ལ་གཞིར
བཟུང་ནས་ཁོ་ལ་བསྟོད་བསྔགས་གཏོང་བར་བྱེད།
ཨ་བྷི་ནཱ་ཤི་དམིགས་བསལ་དུ་བྷི་ནོ་ལ་ཕྲག་དོག་ཆེ་ཞིང་ཁོ་ལ་ནམ་ཞིག་
ཏུ་བྷི་ནོ་དང་ལྷན་དུ་རྩོད་གླེགླང་བྱེད་རྒྱུའི་གོ་སྐབས་ཤིག་རག་ན་ཁོས་ཆེས་གླེན་རྟགས
ཚ་བོའི་སྒོ་ནས་མཇུག་སྡོམ་རྒྱག་རྒྱ་ལ་འབད་པ་བྱེད་ཅིང༌། བྷི་ནོ་ཡིས་ཁོའི་ལྐུགས་
རྟགས་དེ་ལ་བཟོད་སྒོམ་ངང་རིང་མི་བྱེད་པར་མགྱོགས་པོར་ཁོའི་སྐད་ཆའི་འཕྲོ་
གཅོད་པར་ངེས་ཤིང་། སྐབས་དེ་མཚམས་སུ་གྷོ་ར་ཡིས་རྩོད་གླེང་དེའི་འགན་
བླངས་ནས་ཁོ་རང་ཉིད་འཐབ་རྩོད་ཀྱི་གཡུལ་ས་དེའི་ནང་དུ་ཞུགས་ངེས་པ་དང་།
སྐབས་དེར་ཨ་བྷི་ནཱ་ཤི་ཡིས་ཏན་ཏན་རང་མཐོང་ཆེན་པོའི་སྒོ་ནས་གྷོ་ར་ཡིས་གང་
ཞིག་གསལ་བཤད་འགྲེལ་བརྗོད་བྱེད་བཞིན་ཡོད་པ་དེ་ཁོ་རང་ཉིད་ཀྱི་བསམ་
ཚུལ་ཡིན་པའི་རང་མཐོང་བྱེད་ངེས་པ་ཞིག་རེད།
བྷིན་ཡི་སེམས་ལ་ཨ་བྷིནཱ་ཤི་དེར་སླེབས་པ་དེ་གྷོར་དང་ཁོ་གཉིས་ཀྱི་གྲོགས་
པོའི་འབྲེལ་བ་རང་འགྲིག་བྱེད་པའི་གོ་སྐབས་དེ་འཕྲོ་བརླག་ཏུ་འགྲོ་བའི་རྒྱུ་རྐྱེན་དུ་
ཚོར་ནས་ཐོག་ཁང་དུ་ཨ་ནན་དྷ་མོ་ཡེས་གང་དུ་བསྡད་ཡོད་པའི་གནས། མོའི་
171-

མཁོ་ཆས་གསོག་འཇོག་ཁང་སྟེ་ལག་སྣོད་ཀྱི་ཕྱི་ལོགས་སུ་སོང་ཞིང༌། མོས་དེར་
ཚོད་མ་ཁ་ཤས་གཏུབ་བཞིན་ཡོད་པ་དངབྷི་ནོ་མཐོང་ཚེ་ངག་ནས། ངས་ཁྱོད་ཀྱི་
སྐད་ཐེངས་ཁ་ཤས་ལ་གོ་སོང་། ག་རེ་བྱས་ནས་འདི་འདྲ་སྔབོ་ཞིག་ལ་ཡོང་བ་ཡིན།
ཁྱོད་ཕྱི་ལོགས་སུ་མ་ཡོང་སྔོན་ལ་ནང་ནས་ཞོགས་ཇ་འཐུང་ཟིན་ནམ། ཞེས་དྲིས།
གལ་ཏེ་དུས་ཚོད་དང་ཉི་མ་གཞན་ཞིག་ཡིན་ན་བྷི་ནོ་ཡིས་ཏན་ཏན། མེད།
ངས་ཞོགས་ཇ་འཐུང་ཚར་མེད། ཅེས་བརྗོད་ནས་མར་བསྡད་དེ་ལྷོད་ལྷོད་བྱས་
ནས་ཨ་ནན་དྷ་མོ་ཡེས་ཀྱི་བྱམས་བརྩེའི་མགྲོན་གཉེར་གྱི་སྣེ་ལེན་ལ་ལོངས་སུ་
སྤྱོད་ངེས་པ་ཞིག་རེད། འོན་ཀྱང་དེ་རིང་ཁོས། ཐུགས་རྗེ་ཆེ། ཨ་མ། ང་
ནང་ནས་མ་ཐོན་སྔོན་ལ་ཞོགས་ཇ་འཐུང་ཚར་བ་ཡིན། ཞེས་ལན་བཏབ།
དེ་རིང་ཁོས་གྷོ་ར་ལ་འགལ་རྐྱེན་ནག་ཉེས་ཀྱི་ཕྱོགས་ལ་དེ་ལས་ལྷག་པའི་
རྒྱུ་མཚན་དང་གོ་སྐབས་སྤྲོད་འདོད་མ་སྐྱེས་པ་དང༌། ད་ལྟ་ཡང་ཁོས་སེམས་
ཀྱི་ནང་ནས་དེ་དག་གཏིང་བརྗེད་བྱས་མེད་པར་མ་ཟད། ཁོའི་སེམས་ནང་དུ་
ད་དུང་ཁོ་རྒྱང་ཐག་གང་ལ་གང་འཚམས་རིང་བའི་གནས་ཤིག་ཏུ་བཞག་ནས་
ཁོ་ལ་གཉའ་གནོན་བྱེད་བཞིན་ཡོད་པ་ལྟ་བུ་ཞིག་ཚོར། ཁོས་རང་གི་ཨམ་ཁུག་
ནས་གྲི་ཞིག་བཏོན་པ་དང་ཆབས་ཅིག་མར་བསྡད་ནས་ཨ་ནན་དྷ་མོ་ཡེས་ལ་
ཞོག་གོག་གི་ཤུན་པ་བཤུ་རོགས་བྱས།
ཆུ་ཚོད་གཅིག་གི་བཞི་ཆ་གཅིག་འདས་རྗེས་ཁོ་ཡང་བསྐྱར་མར་འོག་ཤོད་
དུ་ཕྱིན་པ་དང་། ཁོས་གྷོ་ར་དང་ཨ་བྷི་ནཱ་ཤི་གཉིས་མཉམ་དུ་ཕྱི་ལོགས་སུ་སོང་
ཡོད་པ་ཤེས་པར་བརྟེན་ཁོ་དུས་ཡུན་གང་འཚམས་ཤིག་གི་རིང་དུ་གྷོ་ར་ཡི་ཁང་
མིག་ནང་དུ་ཁུ་སིམ་མེར་ལྷག དེ་རྗེས་ཁོས་ཤོག་བུ་ཞིག་ཡར་བླངས་ནས་དེའི་
172-

ངོས་སུ་འཁོད་པའི་ཚོང་དོན་དྲིལ་བསྒྲགས་ཀྱི་བཅད་ཐིག་ཆ་བྲལ་ཡ་བྲལ་རྣམས་
ལ་ཟུར་ལྟ་ཞིག་བྱས་ཤིང། མཐའ་མཇུག་ཏུ་ཁོས་དབུགས་རིང་གཏིང་ཟབ་པ་
ཞིག་འཐེན་པ་དང་ལྷན་དུ་གྷོ་ར་ཡི་ཁང་པ་ནས་ཐོན།
ཁོའི་ཉིན་གུང་གི་བཟའ་བཏུང་རྣམས་གྲུབ་རྗེས་ཁོའི་སེམས་ལ་ཡང་བསྐྱར་
གྷོ་ར་མཐོང་འདོད་ཀྱི་ཚོར་བ་མཚམས་འཇོག་མེད་པ་ཞིག་སྐྱེས། ཁོ་རང་ཉིད་ཀྱི་
ངོས་ནས་ཁོ་རང་གི་གྲོགས་པོ་ལ་དམན་ས་བཟུང་སྟེ། ཕམ་ཁ་འཁུར་རྒྱུ་ལ་ཐེ་ཚོམ་
ཙམ་ཡང་མེད་པར་མ་ཟད། ཁོ་ལ་དེའི་ཐོག་ལ་ཁེངས་དྲེགས་ཆེ་བའི་རང་མཐོང་
གཏན་ནས་མེད་པ་དེ་ལྟ་ནའང༌། ཁོ་གཉིས་ཀྱི་གྲོགས་པོའི་ཆེ་མཐོང་གི་རྩོད་ལེན་
བྱེད་རྒྱུའི་ཐོབ་ཐང་ཡོད་པ་ཞིག་རེད། ཁོའི་སེམས་ནས་ཁོ་རང་གིས་གྷོ་ར་ལ་སེམས་
པ་རྩེ་གཅིག་གི་སྒོ་ནས་དགའ་ཞེན་དང་རྒྱབ་སྐྱོར་ཡོད་པ་དེ། ཁོས་ཕེ་རེ་ཤུ་བྷ་བྷུ་
དང་ལྷན་དུ་འདྲིས་གཤིབ་བྱས་པའི་རྒྱུམཚན་གྱི་འོག་ནས་ཆགས་འཇིག་ཏུ་ཕྱིན་ཡོད་
པ་ཚོར་བ་དང༌། རྒྱུ་མཚན་དེ་ལ་བརྟེན་ནས་ཁོས་གྷོ་ར་ཡི་ཁྲེལ་དགོད་དང་བཀའ་
བཀྱོན་སོགས་ལ་གདོང་ལེནབྱེད་རྒྱུའི་གྲ་སྒྲིག་ཨང་གསར་བྱས།
འོན་ཀྱང་གྷོར་ཡིས་ཁོལ་དང་ལེན་མ་བྱསཔར་དེ་ལྟར་སྣང་མེད་དུ་བློས་བཏང་
བ་དེ་ནི་དེ་ལས་ཀྱང་ཁོའི་བློ་ཡུལ་དུ་ཤོང་དཀའ་བ་ཞིག་རེད། དེ་ལྟར་ཁོ་རང་གི་
ཁང་པ་ནས་ཅུང་ཟད་ཅིག་གི་མཚམས་ལ་སླེབས་རྗེས་བྷི་ནོ་ཡིས་རང་གི་གོམ་པའི་
འདེགས་འཇོག་དེ་ཕྱིར་འཐེན་བྱས་ཤིང་། ཁོའི་སེམས་ལ་གལ་ཏེ་ཁོ་དེ་ལྟར་ཡང་
བསྐྱར་གྷོ་ར་ཡི་ཁང་པ་རུ་སོང་བ་ཡིན་ན། ཁོ་གཉིས་ཀྱི་གྲོགས་པོའི་འབྲེལ་བ་དེ་
ད་དུང་དམའ་འབེབས་ཚིག་རྩུབ་བརྗོད་ཡུལ་ཞིག་ཏུ་འགྱུར་བ་དོགས་ནས་ཁོ་དེར་
འགྲོ་རྒྱུའི་སྤོབས་པ་མེད་པར་གྱུར།། །།
173-

ལེའུ་བཅུ་གསུམ་པ།
ཀྱི
ས། ག
༄༅།། དེ་ལྟར་བྱས་ཏེ་ཉི་མ་ཁ་ཤས་འདས་རྗེས་ཀྱི་ཉིན་ཞིག་ལ། བྷི་
ནོ་ཡིས་རང་གི་ཉིན་གུང་གི་བཟའ་བཏུང་གྲུབ་རྗེས་མར་བསྡད་དེ་སྨྱ་གུ་ཞིག་ལག་
ཏུབཟུང་ནས་རེ་འབྲས་ཀྱི་འདབ་མ་གཏན་ནས་སྨིན་རྒྱུ་མེད་པའི་བསམ་ཕྱོ ཌ་དེ་རང་
གི་སྨྱུ་གུ་ལ་གཏད་པ་དང་ཆབས་ཅིག་བློ་རྩེགཅིག་ཏུ་བསྒྲིམས་ནས་གྲི་ཆུང་ཞིག་གིས་
སྨྱུ་གུ་ལ་བཟོ་བཅོས་བྱེད་པའི་ལས་རིམ་གྱི་ནང་དུ་ཞུཌ་ཤིང༌། སྐབས་དེར་ཁོས་
ཕྱི་རོལ་ནས་མི་ཞིག་གིས་ཁོའི་མིང་གིས་འབོད་བཞིན་ཡོད་པ་ཐོས་པར་བརྟེན། སྨྱ་
གུ་མདུན་ཅོག་སྟེང་དུ་ཕར་གཡུ ཌ་ནས་སྐད་ཅོར་རྒྱག་བཞིན་དུ་མགྱོཌ་མྱུར་གྱི་སྒོ་
ནས་མར་འོག་ཤོད་དུ་ཕྱིན་ཏེ། མཱོ་ཧེམ་དྷ་དྷ། ཡར་ཤོག ཅེས་སྐད་འབོད་བྱས།
མོ་ཧེམ་ཐོག་ཁང་དུ་ཡོང་ནས་ནང་གི་འཛིན་ཆས་རྣམས་ལ་ཕྱོགས་སོ་སོར་
ཞིབ་བརྟག་ནན་པོ་ཞིག་བྱས་ཚར་བའི་རྗེས་སུ། གཞི་ནས་ལྷོད་ལྷོད་བྱས་ཏེ་བྷི་ནོ་
ཡི་འཁྲིས་སུ་བསྡད་དེ། བྷི་ནོ་ཁྱོད་ཀྱིས་ཉན་རོགས། ངས་ཁྱོད་ཀྱི་གཉེན་སྒྲིག་གི་
རེ་འདུན་དང་བདེ་སྡུག་གི་སྐོར་ལ་འདྲི་རྩད་བྱེད་འདོད་མེད་པ་ཞིག་གང་ན་ཡིན།
174-

འོན་ཀྱང་དོན་དངོས་སུ་ཁྱོད་ལྟ་བུའི་ད་ལྟའི་དུས་རབས་ཀྱི་གཞོན་སྐྱེས་མིག་དཔེར་
འོས་པ་ཞིག་གི་ནང་དུ་སླ་ང་ལྟ་བུའི་སྣོད་ཆས་དང་ཐ་མ་ཁ་མཐོང་རྒྱུ་ཡོད་མི་སྲིད་པ་
ཞིག་རེད། འདིར་གང་ཡོད་པའི་དངོས་པོ་དེ་དག་ཆེས་དམིགས་བསལ་བ་ཞིག་
མ་ཡིན་ན། ངས་ནམ་ཡང་་་ཞེས་བརྗོད་པའི་མཚམས་འདིར་ཁོས་བཤད་མཚམས་
བཞག་ཅིང༌། མཐོང་སྣང་དུ་བྷི་ནོ་ཚབ་ཚུབ་ལྟ་བུ་ཞིག་ཏུ་གྱུར། འོན་ཀྱང་ཁོས་
སྐད་ཆའི་འཕྲོ་མཐུད་དེ། གལ་ཏེ་ཁྱོད་ཀྱི་སེམས་ལ་ཧོར་ཀ་ཞིག་ཉོ་རྒྱུའི་བསམ་བློ་
འཁོར་བཞིན་ཡོད་ན་ངས་ཁྱོད་ལ་ཁྱོད་ཀྱིས་ང་ལ་སྙིང་རྗེ་ལྟ་རོགས་ཞེས་ཞུ་འབོད་
བྱེད་བཞིན་ཡོད། ཁྱོད་ཀྱིས་ང་ལ་རྡོ་ཐའི་ཐ་མ་ཁ་མ་གནང་པ་ལ་ངས་བཟོད་སྒོམ་
བྱེད་ཐུབ། འོན་ཀྱང་ང་ལ་ཧོར་ཀ་གསར་པ་ཞིག་དགྱེ་གུག་མི་ཐུབ་པའི་ལག་པ་
ཡིས་བརྒྱང་དུ་མ་བཅུག་ན། ང་ནམ་ཡང་གསོན་པོར་གནས་མི་ཐུབ་པ་ཞིག་རེད།
ཅེས་པ་དང་ལྷན་དུ་མོ་ཧེམ་གྱིས་རང་གི་ཉེ་འཁྲིས་སུ་མར་བརྙས་ནས་ཡོད་པའི་རླུང་
གཡབ་དེ་ཡར་བླངས་ནས་རེ་ཞིག་རླུང་གཡབ་དེ་རང་གི་ཕྱོགས་སུ་གཡོ་བའི་འགོ་
བརྩམས་ཤིང༌། དེ་རྗེས་རིམ་བཞིན་ཁོ་རང་གི་བརྗོད་གཞིའི་ཐོག་ཏུ་བབས་ཏེ་ངག་
ནས། དོན་དངོས་སུ་ང་དེ་རིང་འདིར་ཉིན་གུང་གི་ངལ་གསོའི་གཉིད་བློས་བཏང་
ནས་ཁྱོད་ལ་ཐུག་འཕྲད་དུ་ཡོང་བ་ལ་རྒྱུ་མཚན་ཞིག་ཡོད། ཁྱོད་ཀྱིས་ང་ལ་ཕན་
གྲོགས་ཀྱི་བྱ་བ་ཞིག་སྒྲུབ་དགོས་ཀྱི་འདུག ཅེས་བཤད།
བྷི་ནོ་ཡིས། ཕན་གྲོགས་ཀྱི་རོགས་པ་བྱེད་རྒྱུ་དེ་ཅི་ཞིག་རེད་དམ།
ཞེས་དྲིས།
མཱོ་ཧེམ་གྱིས། ཐོག་མར་ཁྱོད་ཀྱིས་ཁས་ལེན་དམ་བཅའ་བྱོས། དེ་རྗེས་
ངས་ཁྱོད་ལ་བཤད་ཅེས་ལན་བཏབ། བྷི་ནོ་ཡིས། གལ་ཏེ་ངས་ཕན་གྲོགས་

ཀྱི་བྱ་བ་སྒྲུབ་ཐུབ་པ་ཞིག་ཡིན་ན་ངས་རོགས་པ་བྱེད་དང་བྱེད། ཅེས་སྨྲས།
མཱོ་ཧེམ་གྱིས་བྷི་ནོ་ལ། ཁྱོད་ཀྱིས་ང་ལ་ངས་རོགས་པ་ངེས་པར་དུ་བྱེད་
ཆོག་ཅེས་བརྗོད་ན། བྱ་བ་དེ་དེ་ཡིས་འཐུས་ཤིང་བྱ་བ་དེ་ནི་ཁྱོད་ཉིད་གཅིག་
པུ་ཡིས་ཁེར་རྐྱང་དུ་སྒྲུབ་ཐུབ་པ་ཞིག་རེད། ཅེས་སྨྲས།
བྷི་ནོ་ཡིས། ག་རེ་བྱས་ནས་ཁྱོད་དེ་རིང་ཆེས་མ་འདྲ་བ་ཞིག་ཏུ་གྱུར་པ་
རེད་དམ། ཁྱོད་ཀྱིས་ང་ཁྱོད་རང་གི་ནང་མི་ལྟ་བུ་ཞིག་ཡིན་པ་ཧ་ཅང་གསལ་
པོ་ཤེས་ཀྱི་ཡོད་པ་རེད། གལ་ཏེ་ངས་རོགས་པ་བྱེད་ཐུབ་པའི་བྱ་བ་ཞིག་ཡིན་
ན་ངས་རོགས་པ་ངེས་པར་དུ་བྱེད་ཆོག ཅེས་བརྗོད།
མཱོ་ཧེམ་གྱིས། ལོ་མའི་ཐུམ་ཅན་ཀྱི་ཁ་མུར་ལོ་མ་སྟེ་པཱན་ཞིག་རང་གི་
ཨམ་ཕྲག་ནས་བཏོན་ཏེ་བྷི་ནོ་ཡི་མིག་སྔར་བཤམས་ནས་དེ་དག་ལས་ཁ་ཤས་
ཤིག་བྷི་ནོ་ལ་སྤྲད་ཅིང་། ལྷག་མ་རྣམས་ཁོ་རང་གི་ཁ་ནང་དུ་ལྟོགས་རྔམ་དང་
བཅས་བཞག་པ་དང་ཆབས་ཅིག་དེ་དག་སོ་ཡིས་ལྡད་ཞོར་དུ། ཁྱོད་ཀྱི་ངའི་
༢
བུ་མོ་ཤ་ཤི་ངོ་ཤེས་ཤེས་པ་རེད། མོ་ཧ་ཅང་གི་མཐོང་སྣང་མི་ལེགས་པའི་བུ་མོ་
ཞིག་ཀྱང་མ་རེད། གང་ཡིན་ཟེར་ན། ཕྱིའི་རྣམ་པའི་ཆ་ནས་མོ་རང་གི་ཨ་
༡ པཱན་ཞེས་པ་ནི། སྤྱིར་བཏང་ལོ་མ་ཁྱད་པར་བ་ཞིག་གི་ནང་རྡོ་ཐའི་རིགས་ཀྱི་རྫས་སྣ་ཁ་ཤས་བླུགས་
ཏེ། ཁའི་ནང་མུར་བཙུར་བྱ་རྒྱུ་ཞིག་ལ་གོ་ཡང༌། དེང་སྐབས་ཤོག་ཐུམ་དང་ལྕགས་ཀྲིང་གི་ནང་
དུ་འགྲེམས་ཚོང་བྱེད་པའི་པཱན་ཡང་ཡོད།
༢ ཤ་ཤི་ནི་ལེགས་སྦྱར་སྐད་དུ་རི་བོང་ཅན་ནམ་ཟླ་བའི་མིང་ཡིན། མ་དཔེ་དབྱིན་དེབ་ནང་འདིར་
ས་ཤི་ཞེས་འཁོད་ཀྱང་། དེ་ནི་སྔོན་མ་དབྱིན་ཡིག་གི་ས་སྒྲ་ཤ་རུ་འདོན་པའི་དབང་གིས་ཡིན་པར་
རྒྱ་གར་མཁས་པའི་ངག་ལས་ཐོས་སོ།།

ཕ་དང་འདྲ་མཚུངས་ཆེར་མེད་པ་ཞིག་རེད། ད་ལྟ་མོ་ལོ་ན་ཚད་དང་རན་པ་
ཞིག་ཏུ་སླེབས་ཡོད་པར་བརྟེན། ངས་མོ་ལ་ངེས་པར་དུ་གཉེན་སྒྲིག་གི་གྲ་སྒྲིག་
བྱེད་དགོས་ཀྱི་འདུག ངའི་སེམས་ལ་ཕལ་ཆེར་མོ་མི་མ་རབས་ཐ་ཤལ་དེ་འདྲའི་
ལག་པའི་ནང་དུ་ལྷུང་མི་ཡོང་ངམ་སྙམ་པའི་བསམ་བློ་འཁོར་ཏེ། མཚན་མོ་
རྣམས་སུ་གཉིད་ཀྱང་ཁུག་ཐུབ་པ་མི་འདུག ཅེས་སྨྲས།
བྷི་ནོ་ཡིས་སེམས་གསོའི་ཚུལ་དུ། ཅི་ཞིག་གིས་ཁྱོད་ལ་བློ་འཚབ་དང་
དངངས་སྐྲག་སྐྱེ་བཅུག་སོང་། ད་དུང་མོའི་གཉེན་སྒྲིག་བྱེད་རྒྱུའི་བར་དུ་དུས་
ཡུན་ཧ་ཅང་རིང་པོ་འདུག ཅེས་བཤད།
མཱོ་ཧེམ་གྱིས། དབུགས་རིང་ཞིག་བཏོན་པ་དང་ཆབས་ཅིག གལ་ཏེ་
ཁྱོད་ལ་ཁྱོད་རང་ཉིད་ཀྱི་བུ་མོ་ཞིག་ཡོད་པ་ཡིན་ན། ཏན་ཏན་ཁྱོད་ཀྱིས་ངའི་
བློ་འཚབ་དེ་ཤེས་ཀྱི་རེད། ཇི་ལྟར་མོའི་ལོ་ན་རིམ་པར་འདས་པ་བཞིན་དུ་མོ་
ཡང་དུས་ཚོད་ཀྱི་བརྒྱུད་རིམ་ཁྲོད་དུ་འགྲོ་བསྡད་ཡོད་པ་ཞིག་རེད། འོན་ཀྱང་
མག་པ་དེ་དེ་ལྟར་རང་བཞིན་གྱིས་རང་ངོས་ནས་སླེབས་ཡོང་བ་ཞིག་མ་རེད།
དེར་བརྟེན་དུས་ཡུན་འཁྱུག་ཙམ་ཞིག་གི་ནང་དུ་རིམ་པར་འདས་བཞིན་ཡོད་
པ་དེས། ངའི་སེམས་ཀྱི་གནས་བབས་དེ་འཇིགས་སུ་རུང་བ་ཞིག་གི་ནང་དུ་
སླེབ་པར་བྱེད་ཀྱིན་འདུག གང་ལྟར་ཁྱོད་ཀྱིས་ང་ལ་རེ་བ་ཏོག་ཙམ་ཞིག་སྤྲོད་
ཐུབ་པ་དང་ངས་ཁྱོད་ལ་དུས་ཡུན་ཅི་འདྲ་ཞིག་གི་རིང་དུ་སྒུག་སྡོད་བྱེད་དགོས་
ན་དེ་ཡིན་དང་ཡིན། དེ་ལ་གནད་འགག་གང་ཡང་མི་འདུག ཅེས་བརྗོད།
བྷི་ནོ་ཐེ་ཚོམ་གྱི་ནང་དུ་ལྷུང་ཞིང་ངག་ནས་ཤབ་ཤུབ་ཏུ། དགོངས་འགལ་
མེད་པར་ཞུ། ཁྱོད་ཀྱིས་ཇི་ལྟར་བཤད་པ་དེ་བདེན་པ་ཡིན་སྲིད་ཀྱང་ངས་དེ་
177—

འདྲའི་མི་ཞིག་ངོ་ཤེས་ཀྱི་མེད། ཅེས་དང། དོན་ངོ་མའི་ཐོག་ནས་ངས་ཁྱོད་
ཀྱི་ནང་མི་ཡི་ཕྱི་རོལ་ན་ཡོད་པའི་ཀ་ལི་ཀ་ཏཱ་ཡི་ནང་གི་མི་མང་པོ་ཞིག་དུས་ད་ལྟ་
ཡང་ཤེས་ཀྱི་མེད་པ་དེ་རེད། འོན་ཀྱང་ངས་རང་གི་མཐའ་འཁོར་ཉེ་ཕྱོགས་
རྣམས་སུ་བལྟ་ཆོག ཅེས་སྨྲས།
མོ་ཧེམ་གྱིས་ཁྱོད་ཀྱིས ཤ་ཤི་ཡི་གནས་ཚུལ་མཐའ་དག་དང་མོ་བུ་མོ་
ག་འདྲའི་རིགས་ཤིག་ཡིན་པ་སོགས་ཐམས་ཅད་ཤེས་ཀྱི་རེད། ཅེས་བཤད།
བྷི་ནོ་གད་མོ་ཞིག་བགད་དེ། ཤེས་དང་ཤེས། རྒྱུ་མཚན་གང་ཡིན་
ཟེར་ན། ངས་མོ་བྱིས་པ་ཧ་ཅང་ཆུང་ཆུང་ཡིན་པའི་དུས་སྐབས་ནས་བཟུང་
ངོ་ལེགས་པར་ཤེས་ཀྱི་ཡོད། མོ་བུ་མོ་ཡ་རབས་ཤིག་རེད། ཅེས་བཤད།
མོ་ཧེམ་གྱིས་རྒྱལ་ཁའི་རྟེན་འབྲེལ་གྱི་འཛུམ་མདངས་ཤིག་དང་ཆབས་ཅིག
དེས་ན་ཁྱོད་ཀྱིས་རྒྱང་ཐག་རིང་ས་ཞིག་ཏུ་ངེས་པར་དུ་བལྟ་དགོས་པ་ཞིག་མ་རེད།
ངའི་བུ། ངས་མོ་ཁྱོད་ལ་རྩིས་སྤྲོད་ལེགས་འབུལ་བྱེད་རྒྱུ་ཡིན། ཞེས་སྨྲས།
བྷི་ནོ་ཡིས་སྐད་ཅོར་ཞིག་བརྒྱབས་ཏེ། ག་རེ། ཞེས་བརྗོད་པ་དང་ཆབས་
ཅིག་ཁོ་གློ་བུར་བའི་ཞེད་སྣང་གཏིང་ཟབ་པ་ཞིག་གི་ནང་དུ་ཡོངས་སུ་ཚུད།
མཱོ་ཧེམ་གྱིས། གལ་ཏེ་ངས་ཁྱོད་ཀྱི་མདུན་ལམ་ནང་དུ་རྐང་པ་སྤོ་རྒྱུ་ཐལ་
དྲགས་ཡོད་ན། ངས་ཁྱོད་ལ་དགོངས་འགལ་མེད་པ་ཞུ་རྒྱུ་ཡིན། ཁྱོད་ཀྱི་
ནང་མི་ཁྱིམ་ཚང་དེ་ངའི་མི་ཚང་ལས་ལེགས་པ་ཞིག་ཡོད་པ་དེ་བཤད་མི་དགོས་
པ་ཞིག་རེད། འོན་ཀྱང་དོན་དངོས་སུ་ཁྱོད་ལྟ་བུའི་མི་དེང་རབས་ཀྱི་སློབ་སྦྱོང་
ཡོད་པ་ཞིག་གིས་དེའི་ཕྱོགས་ལ་མཐའ་གཅིག་ཏུབསམ་བློགཏོང་གི་མ་རེད་བསམ་
ཀྱིན་འདུག ཅེས་བཤད།

བྷི་ནོ་ཡིས་སྐད་ཤུགས་ཆེན་པོ་དང་བཅས། མ་རེད། མ་རེད། དེ་ལ་
བཟའ་ཚང་ནང་མི་སོགས་ཀྱི་སྐད་ཆ་གང་ཡང་ཡོད་པ་ཞིག་མ་རེད། ཡིན་ནའང་
དེ་ནི་མོའི་ལོ་ཚད་ལ་རན་མིན་གྱི་ཕྱོགས་ལ་ངེས་པར་དུ་བསམ་གཞིག་བྱེད་དགོས་
པ་ཞིག་རེད། ཅེས་སྨྲས།
མོ་ཧེམ་གྱིས་སེམས་ཐག་ཆོད་པོའི་སྒོ་ནས། ཁྱོད་ཀྱི་སྐད་ཆའི་གོ་དོན་
དེ་ཅི་ཞིག་ཡིན་ནམ། ཤ་ཤི་ལོ་ཚད་རན་ཞིང་འཚམ་པ་ཞིག་ཏུ་སླེབས་ཡོད་པ་
རེད། ཧིན་དྷུ་བའི་ཁྱིམ་གྱི་བུ་མོ་རྣམས་དབྱིན་ཇི་བའི་ལྕམ་སྲིང་རྣམས་དང་གཅིག་
མཚུངས་མ་རེད། དེ་ང་རང་ཚོའི་ལུགས་སྲོལ་གྱི་མདུན་ངོས་སུ་ནམ་ཡང་འཕུར་
ལྡིང་བྱེད་ས་མེད་པ་ཞིག་རེད། ཅེས་སྨྲས།
མོ་ཧེམ་རང་གི་འདོད་ཕྱོགས་ལ་གྱོང་གུད་ཕོག་འཇུག་མཁན་གྱི་མི་ཞིག་
མིན་པར་བརྟེན། ཁོས་སྟངས་འཛིན་དམ་པོའི་འོག་ཏུ་ཅི་ཞིག་བྱེད་དགོས་ཡོད་
མེད་དེ་ཕལ་ཆེར་བྷི་ནོ་ཡིས་གོ་རྟོགས་བྱུང༌། དེར་བརྟེན་མཐའ་མཇུག་ཏུ་བྷི་ནོ་
ཡིས། རེད། ད་ལྟ་ངས་ཁྱོད་ལ་དེའི་ཕྱོགས་སུ་བསམ་བློ་གཏོང་བའི་དུས་ཚོད་
ཅུང་ཟད་ཅིག་སྤྲད་ཆོག་གི་རེད། ཅེས་བཤད།
མོ་ཧེམ་གྱིས། ཁྱོད་ཀྱིས་དེའི་ཕྱོགས་སུ་གང་ཐད་ནས་བསམ་གཞིག་ནན་
པོ་ཞིག་བྱོས། ང་མགྱོགས་པོར་ཡོང་ནས་བདེ་སྐྱིད་ཀྱི་ཉི་མ་དེ་གཏན་འཁེལ་བྱེད་
རྒྱུའི་ཐོག་ལ་ཁྱོད་ཀྱིས་ངེས་པར་དུ་བསམ་གཞིག་བྱེད་མི་དགོས། ཞེས་བཤད།
བྷིནོ་ཡིས་བསྐྱར་དུ་སྐད་ཆའི་འགོ་བཙུགས་ནས། ངས་རང་གི་ནང་མི་གཉེན་
ཉེ་རྣམས་ལ་དེའི་སྐོར་ངེས་པར་དུ་གྲོས་བསྡུར་བྱེད་རྒྱུ་ཡིན། ཞེས་སྨྲས་ཤིང་མོཏེམ་
གྱིས་སྐད་ཆའི་འཕྲོ་བཅད་ནས། ཡིན་དང་ཡིན། ཡིན་དང་ཡིན། ཁོང་ཚོས་
179-

དེའི་ཐོག་ལ་ངེས་པར་དུ་བསམ་གཞིག་བྱེད་དགོས་རེད། ཁྱོད་ཀྱི་ཨ་ཁུ་དུས་ཡུན་
ཅི་ཙམ་ཞིག་གི་རིང་དུ་འཚོ་བཞུགས་གནང་ན་ང་ཚོས་ཁོང་གི་རེ་འདོད་དང་རྒྱབ་
འགལ་གྱི་བྱ་བ་གང་ཡང་བྱེད་མི་སྲིད་པ་ཞིག་རེད། ཅེས་དང་ཨམ་ཁུག་ནས་པཱན་
ཁ་ཤས་བླངས་པ་དང་ཆབས་ཅིག་གནད་དོན་དེ་གཏན་འཁེལ་བ་ལྟར་དུ་ཆ་འཇོག་
བྱས་ནས་ཕྱིར་རང་ཁྱིམ་དུ་འོག
དུས་ཡུན་ཅུང་ཙམ་ཞིག་སོང་བའི་རྗེས་སུ། ཨ་ནན་དྷ་མོ་ཡེས་བྷི་ནོ་ཡིས་
ཤ་ཤི་དང་ལྷན་དུ་གཉེན་སྒྲིག་བྱེད་རྒྱུའི་ཕྱོགས་སུ་བསམ་ཚུལ་ཅི་ཡོད་འདྲི་རུ་སླེབས།
འོན་ཀྱང་བྷི་ནོ་ཡིས་དེའི་ཕྱོགས་སུ་དོ་སྣང་གང་ཡང་མ་བྱས་པ་མ་ཟད། དེ་རིང་
ཡང་ཁོ་ལ་ཟླ་རོགས་དེའི་ཕྱོགས་ནས་འདོད་མོས་དང་འཚམས་པའི་འཆར་སྣང་
གང་ཡང་མ་བྱུང་། འོན་ཀྱང་དེ་ལ་མ་ལྟོས་པར་ཁོའི་རང་གི་སེམས་ཀྱི་ནང་དུ་གནད་
དོན་དེ་འཇོག་སའི་གནས་ཤིག་གཉེར་ཞིང་། གལ་ཏེ་མོ་དང་གཉེན་སྒྲིག་བྱས་པ
ཡིན་ན་རང་ཉིད་གྷོ་ར་ཡི་ཁྱིམ་ཚང་གི་ནང་མི་དངོས་གནས་ཤིག་ཏུ་འགྱུར་བ་དང་།
དེ་རྗེས་སྟབས་བདེ་བོ་བྱས་ནས་གཡུག་སྐྱུར་བྱེད་ས་མེད་པ་ཞིག་ཏུ་འགྱུར་ངེས་སྙམ་
པའི་རྟོག་པ་ཁོ་རང་ཉིད་ཀྱི་སེམས་ངོས་སུ་དྲན།
ཁོས་དུས་རྟག་ཏུ་ཇི་ལྟར་དབྱིན་ཇི་པའི་གཉེན་སྒྲིག་གི་ལམ་ལུགས་དེ་དགོད་
སྤྲོ་འོས་པ་ཞིག་ཡིན་པ་དེ་བཞིན་དུ་ཚེ་སྲོག་གི་མཛའ་འབྲེལ་དེ་ཡང་དགོད་སྤྲོ་བ་
ཞིག་ཏུ་བརྩི་བཞིན་ཡོད་པ་དང་། ཁོ་ལ་མཚོན་ན་ཤ་ཤི་དང་ལྷན་དུ་གཉེན་སྒྲིག་
བྱེད་རྒྱུ་དེ་རང་གི་བསམ་ཡུལ་ལས་འདས་པ་ཞིག་གང་ཡང་མ་རེད། དོན་དངོས་
སུ་དུས་སྐབས་དེར་ཁོ་ལ་དགའ་བདེའི་ཚོར་བ་ཟད་མི་ཤེས་པ་ཞིག་སྐྱེས། གང་
ཡིན་ཟེར་ན། མཱོ་ཧེམ་གྱི་གཉེན་སྒྲིག་གི་སློང་ཆང་དེས་ཏན་ཏན་ཁོ་ལ་གྷོ་ར་ཡི་
- 180—

དམིགས་པ་མེད་པའི་ལངས་ཕྱོགས་ཐོག་ལ་ཁག་འདེགས་བྱེད་ས་ཞིག་རག་གི་
རེད་སྙམ་པ་དང་། ད་དུང་ཁོའི་སེམས་ལ་ཁོ་རང་གི་གྲོགས་པོས་ཀྱང་གཉེན་
སྒྲིག་གི་གནད་དོན་དེའི་ཐོག་ལ་ཁོ་ལ་རྟིང་གནོན་ངེས་པར་དུ་བྱེད་ངེས་པ་དང་།
གལ་ཏེ་ཁོས་ངོས་ལེན་མ་བྱས་ན་མོ་ཧེམ་གྱིས་ཏན་ཏན་གྷོ་ར་ལ་བར་གནས་གཉེན་
འདུམ་བྱེད་པའི་རེ་བ་རྒྱག་རྒྱུ་ཡིན་པ་དེ་ཏན་ཏན་ཐེ་ཚོམ་མེད་པ་ཞིག་རེད་སྙམ་
པའི་བསམ་བློ་འཁོར།
བསམ་ཚུལ་དེ་དག་གིས་རིམ་བཞིན་ཁོའི་ཡིད་སེམས་ལ་ཉམས་ཉེས་ཕོག་
པ་རྣམས་ལ་ཁ་ལོ་བསྒྱར་ཞིང་། ཁོའི་སེམས་ལ་གྷོ་ར་མཐོང་འདོད་ཀྱི་རེ་བ་ཆེན
པོ་ཞིག་སྐྱེས་ཏེ་ཐེངས་ཤིག་གྷོ་ར་ཡི་ཁང་པ་རུ་འགྲོ་དགོས་སྙམ་ནས་ཕྱི་ལ་ཐོན།
ཁོ་ནང་ནས་རྒྱང་རིང་དུ་ཆེར་མ་སོང་བའི་མཚམས་ཤིག་ལ་རྒྱབ་ཕྱོགས་ནས་
སཱ་ཏི་ཤ་ཡིས་ཁོ་ལ་འབོད་བཞིན་ཡོད་པ་ཐོས་པ་དང་དེ་རྗེས་ཁོ་བྱིས་པ་དེ་དང་
མཉམ་དུ་ཚུར་རང་ཁྱིམ་དུ་ལོག
བྱིས་པ་དེས་རང་གི་ཨམ་ཁུག་ནས་དངོས་པོ་ཞིག་བཏོན་ནས་དེ་རང་གི་
ལག་ཕྱིས་ཀྱི་དཀྱིལ་དུ་མཚམས་སྦྱོར་བྱས་ཏེ། འདིའི་ནང་དུ་ཅི་ཞིག་འདུག ཚོད་
དཔག་གྱིས་དང༌། ཞེས་བཤད།
བྷི་ནོ་ཡིས། འབྲེལ་མེད་དོན་གཞན་གྱི་དངོས་པོ། དཔེར་ན། ཀ་པ་
ལི། ཁྱི་ཕྲུག་ལྟ་བུའི་མིང་གིས་བོས་ཤིང་སཱ་ཏི་ཤ་ཡིས་རྒྱལ་ཁའི་རྣམ་པ་མངོན་
བཞིན་དུ་མིན་པའི་རྣམ་འགྱུར་བསྟན། མཐའ་མཇུག་དུ་རྡོག་ཁྲེས་ཆུན་པོ་དེའི་
ཁ་ཕྱེས་ནས་སཱ་ཏི་ཤ་ཡིས་ཤིང་འབྲས་ལྟ་བུའི་རིགས་ཁ་ཤས་ངོམ་སོ་བྱེད་བཞིན་
དུ། ཁྱོད་ཀྱིས་ང་ལ་འདི་ཚོ་ཅི་ཞིག་ཡིན་བཤད་ཐུབ་པ་འདུག་གམ་ཞེས་དྲིས།
181-

བྷི་ནོ་ཡིས་ཨོར་འཐོམ་གྱི་སྒོནས། ངེས་མེད་ཐོལ་བྱུང་གི་འོལ་ཚོད་ཁ་ཤས་
བྱས་ཤིང༌། སྐབས་དེར་སཱ་ཏི་ཤ་ཡིས་ཤིང་འབྲས་དེ་དག་བྷིནོ་ལ་སྤྲད་པ་དང་ཆབས་
ཅིག་ཁོང་ཚོའི་ཨ་ནེ་ཞིག་རན་གོན་ལ་ཡོད་པ་དེས་ཁོང་ཚོའི་ནང་མི་རྣམས་ལ་ཤིང་
འབྲས་ཐུམ་སྒྲིལ་ཞིག་བསྐུར་འདུག་པ་དང་ཁོའི ཨ་མས་ད་ལྟ་ཁོའི་ལག་ཏུ་ཡོད་པའི་
ཤིང་འབྲས་དེ་རྣམས་བྷི་ནོ་ལ་སྤྲོད་དུ་བཏང་བའི་སྐོར་འགྲེལ་བཤད་བརྒྱབས།
བྷར་མའི་ཤིང་འབྲས་ཨ་མྲ་དེ་དུས་སྐབས་དེར་ཀ་ལི་ཀ་ཏཱ་ནང་དུ་ཡང་
ཡང་མཐོང་རྒྱུ་མེད་པ་ཞིག་རེད། དེར་བརྟེན་བྷི་ནོ་ཡིས་དེ་ཚོ་དཀྲུག་དཀྲུག་
ཁ་ཤས་བཏང་ནས་དེ་ཚོ་ལ་སེན་འཐོག་ཅིག་བརྒྱབས་ནས། དེ་རྗེས་སཱ་ཏི་ཤ་
བྷ་བྷུ། འཛམ་གླིང་ནང་གི་མི་སུ་ཞིག་གིས་འདི་ཟ་རྒྱུ་རེད་དམ། ཞེས་དྲིས།
སཱ་ཏི་ཤ་བྷི་ནོ་ཡི་རྨོངས་པ་མ་རིག་པ་དེ་ལ་གད་མོ་ཞིག་བགད་དེ། འདིར་
ལྟོས་དང༌། ཁྱོད་ཀྱིས་འདི་ལ་སོ་གཏན་ནས་རྒྱག་དགོས་མ་རེད། ཁྱོད་ཀྱིས་གྲི་
ཞིག་གིས་འདི་གཏུབ་ནས་དེ་རྗེས་ནང་གི་ཤིང་འབྲས་ཟ་དགོས་རེད། ཅེས་སྨྲས།
དུས་ཡུན་འཁྱུག་ཙམ་ཞིག་གི་སྔོན་རང་ལ་སཱ་ཏི་ཤ་ཡིས་མཇུག་འབྲས་
མེད་པའི་འབད་བརྩོན་བྱས་ཏེ། ཤིང་འབྲས་དེ་ཚོའི་ནང་གི་གཅིག་ལ་སོ་བརྒྱབས་
པ་དེ་ཁོའི་གཉེན་ཉེ་ཐམས་ཅད་དགའ་མགུ་སྤྲོ་གསེང་ལ་རོལ་བའི་རྒྱུ་རྐྱེན་གཙོ་
བོ་རུ་གྱུར་ཡོད་པ་ཞིག་རེད། དེ་ལྟ་ནའང་ད་ལྟ་ཁོས་རང་ཉིད་ཀྱི་ཕམ་ཉེས་དེ་
སེམས་ལ་དྲན་མ་ཐུབ་པར་བྷི་ནོ་ལ་གད་མོ་ཤོར། དུས་ཡུན་ཐུང་ངུ་ཞིག་གི་རིང་
ལ་ལོ་ན་འདྲ་མཚུངས་མིན་པའི་གྲོགས་པོ་འདི་གཉིས་ཀྱིས་ཕན་ཚུན་གཅིག་གིས་
གཅིག་ལ་བཞད་གད་ཡང་ཡང་བསླངས་ཤིང་། དེ་རྗེས་སཱ་ཏི་ཤ་ཡིས་བྷི་ནོ་ལ་
ངའི་ཨ་མས་ཁྱོད་ལ་དུས་ཚོད་ཡོད་ན་ང་ཚོའི་ནང་དུ་ཕེབས་རོགས། དེ་རིང་
·182-

ལི་ལཱ་ཡི་སྐྱེ་སྐར་གྱི་ཉི་མ་རེད། ཅེས་གསུངས་སོང༌། ཞེས་སྨྲས།
བྷི་ནོ་ཡིས་དགོངས་འགལ་མེད་པར་ཞུ། དེ་རིང་ང་ལ་དུས་ཚོད་མེད།
ང་ས་ཆ་གཞན་ཞིག་ཏུ་འགྲོ་དགོས་ཡོད། ཅེས་བཤད།
སཱ་ཏི་ཤ་ཡིས། ཁྱོད་དེ་རིང་གང་དུ་འགྲོ་དགོས་ཡོད་དམ། ཞེས་དྲིས་
ཤིང་བྷི་ནི་ཡིས། ང་ངའི་གྲོགས་པོའི་ནང་ལ་འགྲོ་དགོས་ཡོད། ཅེས་ལན་བཏབ།
སཱ་ཏི་ཤ་ཡིས། ག་རེ། གྲོགས་པོའི་ནང་ལ། ཞེས་སྨྲས།
བྷི་ནོ་ཡིས། རེད། ཅེས་བཤད།
སཱ་ཏི་ཤ་ཡིས་བྷི་ནི་ཁོང་ཚོའི་ནང་དུ་འགྲོ་རྒྱུ་ལ་གཡོལ་ཐབས་བྱེད་པའི་རྒྱུ་
མཚན་དེ་ཅི་ཞིག་ཡིན་མ་ཤེས་པར་མ་ཟད། གྲོགས་པོ་གཞན་ཞིག་གི་ནང་ལ་
ངེས་པར་དུ་འགྲོ་དགོས་ཡོད་པ་དང་གྲོགས་པོ་དེ་ཡང་སཱ་ཏི་ཤ་ལ་ཆ་བཞག་ན་
བཟོད་སྒོམ་བྱེད་མི་ཐུབ་སའི་མི་ཞིག་རེད། བྷི་ནོ་ཡིས་གྲོགས་པོ་དེ་ལྟ་བུ་ཞིག
ལ་མཐོང་འདོད་ཀྱི་རེ་བ་བྱེད་བཞིན་ཡོད་པ་དེ་ལ་སཱ་ཏི་ཤ་འདོད་མོས་ཆེར་མ་བྱུང་།
མི་དེ་ནི་ཁོའི་སློབ་སྤྱི་ལས་ཀྱང་ཆེས་ཤིན་ཏུ་གཏུམ་དྲག་ཚ་བོ་ཞིག་ཡིན་པར་མ་
ཟད། ཁོའི་རོལ་དབྱངས་སྒམ་ཆུང་ལ་བསྔགས་བརྗོད་ཡི་རངས་བྱེད་མིན་གྱི་
ཐོག་ལ་དྲི་བ་ཙམ་ཡང་མེད་པ་ཞིག་རེད། དེར་བརྟེན་ཁོས་བྷི་ནོ་ལ། མ་རེད།
བྷི་ནོ་བྷ་བྷུ། ང་མཉམ་དུ་ང་ཚོའི་ནང་ལ་ངེས་པར་དུ་ཕེབས་རོགས། ཞེས་ཨུ་
ཚུགས་ནན་ཆེར་བྱས།
བྷི་ནོ་ཡིས། རང་གི་སེམས་ནང་དུ་གང་ཞིག་འཆར་བའི་རང་གི་བསམ་
ཕྱོགས་ཀྱི་རྩོད་གླེང་དང་འགལ་ཟླ་ཐམས་ཅད་ལ་སྔོན་ཆད་ནས་ཆ་རྐྱེན་དང་གནས་
ལུགས་ཡོད་པའི་འོག་ནས། ངོས་ལེན་བྱས་ཡོད་པར་བརྟེན། མཐའ་མཇུག་

ཏུ་ཁོས་རང་ཉིད་འཛིན་བཟུང་བྱེད་མཁན་གྱི་བྱིས་པ་དེའི་ལག་པ་ནས་བཟུང་སྟེ།
སྒོ་རྟགས་ཨང་༧༨ ཅན་གྱི་མདུན་ཕྱོགས་སུ་འགྲོ་རྒྱུའི་འགོ་བརྩམས།
བྷི་ནོ་ལ་མཚོན་ན། བྷར་མ་ནས་ཡོང་བའི་ཤིང་འབྲས་དེ་དག་བགོ་བཤའ་
རྒྱག་ཡུལ་གྱི་མི་ཞིག་ཏུ་དམིགས་བསལ་གྱིས་འདེམས་སྒྲུག་བྱས་ཡོད་པ་དེས་
སེམས་ཀྱི་ནང་ལ་དགའ་བདེ་རྒྱས་མེད་པ་མི་སྲིད་པ་ཞིག་དང་། གཞན་གོ་རྒྱུ་
ཡོད་པའི་ཁོང་ཚོའི་བློ་དཀར་ཡིད་མཐུན་གྱི་རང་འགུལ་གྱི་མགྲོན་འབོད་དེ་ལ་
ཡང་མཉམ་འཇོག་མེད་པར་སྣང་མེད་བྱེད་མི་སྲིད་པ་ཞིག་རེད། ནམ་ཞིག་
བྷི་ནོ་ཕེ་རེ་ཤུ་བྷ་བྷུ་ཡི་ཁང་པ་རུ་འབྱོར་སྐབས། ཁོས་ཧ་རན་དང་མཉམ་དུ་ངོ་
མི་ཤེས་པའི་མི་ཁ་ཤས་ཕྱི་ལོགས་སུ་ལི་ལཱ་ཡི་སྐྱེ་སྐར་རྟེན་འབྲེལ་ལ་སྐུ་མགྲོན་དུ་
སླེབས་ཡོད་པ་མཐོང་།
གང་ལྟར་ཡང་ཧ་རན་གྱིས་ཁོ་ལ་དོ་སྣང་གང་ཡང་མེད་པའི་རྣམ་འགྱུར་
འོག་ཏུ་ཁང་པའི་ནང་ལ་འཛུལ། ཁོ་ནང་དུ་ཕྱིན་པ་དང་ཆབས་ཅིག་བྷི་ནོ་ཡིས་
ནང་དུ་རྒྱུག་ཤར་བློད་པའི་གོམ་སྒྲ་དང་བཞད་གད་ཀྱི་དགོད་སྒྲ་རྣམས་ཐོས། སུའུ་
དྷེར་གྱིས་ལཱ་བྷོན་ཡ་ཡིས་གང་དུ་རང་གི་པར་དེབ་གསང་སྦས་བྱས་ཡོད་པའི་འཐེན་
སྒམ་གྱི་ལྡེ་མིག་རྐུན་མ་བརྒྱབས་ཡོད་པ་དང་། པར་དེའི་ནང་གི་སྙན་རྩོམ་རྣམས་
རྩོམ་རིག་ལ་རེ་འདོད་ཆེ་བའི་གཞོན་ནུ་མ་དེས་གྲགས་རྩོམ་རྣམས་ཀྱི་ཁྲོད་ནས་
འདེམ་སྒྲུག་བྱས་པ་ཞིག་དང་དེ་ཚོ་ཁ་ཤས་མོ་ལ་བཞད་གད་སློང་བྱེད་དུ་འོས་
ཤིང་འཚམས་པ་ཞིག་རེད།
སུའུ་དྷོར་གྱིས་ལི་ལཱ་ཡི་སྐྱེ་སྐར་རྟེན་འབྲེལ་ལ་འཛོམས་པའི་མགྲོན་པོ་རྣམས་
ཀྱི་ཁྲོད་དུ་སྙན་རྩོམ་དེ་དག་སྒྲོག་སྦྱང་བྱེད་རྒྱུའི་འཇིགས་སྐུལ་བྱས་པར་བརྟེན། ཕྱོགས་
184-

གཉིས་ཀྱི་འཐབ་འཛིང་གི་མཐོ་རླབས་ཇེ་ཆེར་འགྲོ་བཞིན་པའི་སྐབས་དེར། བྷི་ནོ་
ཁོང་ཚོའི་འཐབ་འཁྲུག་གི་གཡུལ་ས་དེར་འབྱོར། ཁོ་དེ་རུ་འབྱོར་མ་ཐག་པའི་དུས་
ཡུན་མིག་གི་འཁྱུག་སྡེབ་ཙམ་ཞིག་གི་རིང་ལ་ལཱ་བྷོན་ཡ་ཡི་ཤོག་ཁག་རྣམས་མི་སྣང་
བར་གྱུར་བ་དང༌། སཱ་ཏི་ཤ་ཁོང་ཚོའི་སྤྲོད་སྐྱིད་ཀྱི་རྩེད་འཇོ་ཡི་ཁྲོད་དུ་བརྒྱུགས།
སྐབས་དེར་ལམ་སང་སུའུཆར་རས་ཐ་ཁང་མིག་ནང་དུ་སླེབས་ནས་བྷི་ནོ་ལ། ཨ་
མས་ཁྱོད་ལ་འཁྱུག་ཙམ་ཞིག་ལ་སྒུག་རོགས། ང་ཐད་ཀར་འདིར་ཡོང་གི་ཡིན།
ཨ་ཕ་ཨ་ན་ཐཱ་བྷ་བྷུ་ལ་སྐད་གཏོང་བར་ཕེབས་སོང་། ཚུར་ལོག་རྒྱུ་ཧ་ཅང་འཕྱི་པོ་
ཆགས་ཀྱི་མ་རེད། ཅེས་གསུངས་སོང་། ཞེས་བཤད།
སྐད་ཆ་དེ་དག་གིས་བྷི་ནོ་སྔར་ལས་ལྷག་པའི་སོས་དལ་བག་ཡངས་ཀྱི་
གནས་སུ་བསྐྱལ། སུའུ་ཆར་རས་ཐ་ཡིས་གད་མོ་ཞིག་བགད་དེ། ཁོ་ལ་གྷོ་
ར་ཡི་སྐོར་ལས་འཕྲོས་ཏེ་སྐད་ཆ་བཤད་རྒྱུའི་འགོ་བཙུགས་ནས། ངས་ཚོད་
དཔག་བྱས་ན་ཁོ་ཡང་བསྐྱར་ང་ཚོའི་ཁང་པ་ནང་ལ་གཏན་ནས་ཡོང་གི་མ་རེད་
བསམ་གྱི་འདུག ཅེས་བཤད།
བྷི་ནོ་ཡིས། ཁྱོད་ལ་བསམ་ཚུལ་དེ་འདྲ་ཞིག་ག་འདྲ་བྱས་ནས་བྱུང་སོང་།
ཞེས་དྲིས་ཤིང་།
སུའུ་ཆར་རས་ཐ་ཡིས། ཁོ་ཏན་ཏན་བུ་མོ་རྣམས་སྐྱེས་པ་རྣམས་ཀྱི་མིག་
སྔར་ཡོང་བ་ལ་ཧོན་འཐོར་འདུག ངས་ཚོད་དཔག་བྱས་ན། ཁོ་ཁྱིམ་གྱི་ལས་
ཀ་ཡོངས་རྫོགས་རང་ཉིད་ཀྱི་ལས་འགན་དུ་མི་འཁུར་བའི་བུད་མེད་རྣམས་ལ་
བསྔགས་བརྗོད་དང་བརྩི་བཀུར་མེད་པ་ཞིག་ཡིན་པ་འདྲ། ཞེས་སྨྲས།
བྷི་ནོ་ལ་གསལ་བཤད་ཀྱི་སྐད་ཆ་དེ་ལ་ལན་འདེབས་རྒྱུ་དཀའ་ཁག་བྱུང་
185-

ནའང་། བསམ་ཚུལ་དེའི་ལྡོག་ཕྱོགས་ཀྱི་འགལ་ཟླ་ཞིག་བྱུང་བ་ལ་ཁོ་ཧ་ཅང་སྤྲོ་
དགའ་བརྟས། འོན་ཀྱང་ཚུལ་ཇི་ལྟར་གྷོ་ར་ཡིས་གང་བཤད་པ་དེ་དག་ཡང་དག་
པ་མ་རེད་ཅེས་ཁོས་བཤད་ཐུབ་བམ། དེར་བརྟེན་ཁོས། ངས་བལྟས་ན། གྷོ་ར་
ཡིབསམ་ཚུལ་དེ་བུ་མོ་རྣམས་ཀྱིས་རང་གི་ཡིད་སེམས་ཡོངས་སུ་རྫོགས་པ་ཁྱིམ་གྱི་
ལས་ཀའི་ཐོག་ཏུ་ཕྱོགས་མ་ཐུབ་བར་དུ་ཁོང་ཚོ་ལ་བུད་མེད་ཀྱི་ཁྱད་ཆོས་ཡོངས་སུ་
ཚང་བ་ཞིག་འཛོམས་མེད་པ་ལྟ་བུ་ཞིག་ཏུ་བརྩི་བཞིན་ཡོད་པ་འདྲ། ཞེས་བཤད།
དེའི་ལན་དུ་སུའུ་ཆར་རས་ཐ་ཡིས། སྐྱེས་པ་དང་བུད་མེད་ཀྱི་ལས་ཀ་
དེ་ཡོངས་སུ་ཐ་དད་པ་དང་ས་མཚམས་ཀྱི་དབྱེ་བ་ཞིག་ཡོད་ན་ཡག་པོ་ཡོང་གི་
མ་རེད་དམ། གལ་ཏེ་ཁྱོད་ཀྱིས་སྐྱེས་པ་ཕོ་ཞིག་ལ་ཁྱིམ་གྱི་ལས་ཀ་བྱེད་བཅུག་
པ་ཡིན་ན། ཁོང་ཚོའི་ཕྱི་རོལ་གྱི་ལས་ཀ་ལ་དེ་བཞིན་དུ་འཐུས་ཤོར་འགྲོ་བ་གཅིག་
མཚུངས་མ་རེད་དམ། ཁྱོད་ཀྱི་བསམ་ཚུལ་ཡང་ཁྱོད་རང་གི་གྲོགས་པོ་དང་
གཅིག་མཚུངས་ཡིན་ནམ། ཞེས་དྲིས།
བུད་མེད་རྣམས་ཀྱི་སྤྱི་ཚོགས་ནང་གི་སྒྲིག་གཞིའི་ཐོག་ལ་བྷི་ནོ་ལ་ད་བར་
དུ་གྷོ་ར་ཡི་བསམ་ཚུལ་ཐོག་ལ་མོས་མཐུན་ཡོད་པར་མ་ཟད། ཁོས་གསར་ཤོག་
སོགས་ཀྱི་སྟེང་དུ་དེའི་སྐོར་གྱི་རྩོམ་ཡིག་ཀྱང་སྤེལ་མྱོང་ཡོད་པ་ཞིག་རེད། འོན་
ཀྱང་ད་ལྟ་ཁོས་དེ་ལྟ་བུའི་བསམ་ཚུལ་རྣམས་རང་ངོས་ནས་ནམ་ཡང་རང་གི་
བསམ་ཚུལ་ཡིན་པ་ཁས་ལེན་བྱེད་མི་ཐུབ་པ་ཞིག་ཏུ་གྱུར། ཁོས་མོ་ལ། གནད་
དོན་དེ་ལྟ་བུ་གང་གི་ཕྱོགས་ནས་ཡིན་ནའང་། ང་ཚོ་ལམ་དང་ལུགས་སྲོལ་གྱི་
ཚེ་གཡོག་ངོ་མ་ཞིག་ཡིན་པ་ཁྱོད་ཀྱིས་བསམ་བློ་འཁོར་ཐུབ་པ་མི་འདུག་གམ།
ང་ཚོས་ཐོག་མར་བུད་མེད་རྣམས་ཁོང་ཚོའི་ཁང་མིག་གི་ཕྱི་ལོགས་སུ་ཐོན་ནས་
186-

ཡོང་སྐབས། དེ་ལ་བལྟ་རྒྱུར་དངངས་སྐྲག་སྐྱེ་ཡོང་གི་འདུག རྒྱུ་མཚན་དེ་
ག་རེ་རེད་ཟེར་ན། ང་ཚོ་བུད་མེད་དང་ལྷན་དུ་འདྲིས་གཤིབ་བྱེད་མ་མྱོང་པའི་
རྒྱུ་མཚན་གྱིས་རེད། དེ་རྗེས་ང་ཚོས་རང་ཉིད་ཀྱི་ཚོར་འདུ་དང་བསྟུན་ནས་
བུད་མེད་རྣམས་ཕྱི་ལོགས་སུ་དེ་ལྟར་ཐོན་ཡོང་བ་དེ་འདྲ་མ་ཆགས་པ་ཞིག་གམ།
ཡང་ན་འཚམས་པོ་མེད་པ་ཞིག་ཏུ་ངོས་འཛིན་བྱེད་ཀྱིན་ཡོད། སྲོལ་རྒྱུན་གྱི་
གོམས་གཤིས་དེ་དངོས་གནས་གཏིང་མཐར་གཏུགས་པ་ཞིག་དང༌། རྩོད་གླེང་
རྙོག་འཛིང་རྣམས་ཁག་འདོགས་ཡ་ལ་དཀྲི་ས་ཁོ་ན་ཞིག་རེད། ཅེས་བཤད།
སུའུ་ཆར་རས་ཐ་ཡིས།དྲིབ་ཆུང་ཆུང་ཞིག་དང་གྲོས་འཆར་མདོར་བསྡུས་
ཤིག་གིས་མཇུག་མཐུད་ནས། གྷོ་ར་ཡི་ཐོག་ལ་གླེང་མོལ་བྱེད་པའི་རྒྱུན་མཐུད་ཅིང༌།
བྷི་ནོ་ཡིས་རང་གི་གྲོགས་པོའི་སྐོར་གང་བཤད་པ་དེ་ལྷག་བསམ་རྣམ་དག་གི་སྐད་
ཆ་ལ་དྲངས་ནས་སྨྲས། ཁོས་སྔོན་ཆད་ནམ་ཡང་རང་གི་བསམ་ཚུལ་དང་རྩོད་
གླེང་དེ་ཚོ་དཔེ་དོན་སྦྱར་ཏེ་དེ་འདྲའི་གསལ་པོ་ཞིག་བཤད་ཐུབ་མྱོང་མེད་པ་ཞིག་རེད།
གྷོ་ར་རང་ངོས་ལ་མཚོན་ནའང་། རང་གི་ལྟ་གྲུབ་རྣམས་ཀྱི་རྣམ་བཞག་གི་སྐོར་
ཆེས་ཁ་གསལ་པོ་དང་ཆེས་ཁྱད་པར་དུ་འཕགས་པ་ཞིག་གི་སྒོནས་རྒྱས་བཤད་བྷི་
ནོ་ཡིས་བརྒྱབ་པ་ལྟ་བུ་ཞིག་རྒྱག་ཐུབ་མིན་ནི། དངོས་གནས་དོགས་གཞི་ཆེན་པོ་
ཞིག་རེད། རང་གི་བསམ་ཚོད་ལས་འདས་པའི་སྤྱང་གྲུང་དང༌། སེམས་ཚོར་
ལུས་ངག་གི་ལམ་ནས་མཚོན་ཐབས་ནུས་པ་དང་ལྡན་པ་བྱུང་བ་དེས། བྷི་ནོ་ཡི་
རྒྱུད་ལ་ཟད་དུ་མེད་པའི་དགའ་བདེའི་སྣང་བ་རྒྱས་ཤིང་ངོ་གདོང་འཛུམ་གྱིས་ཁེངས་
ནས། ང་ཚོའི་གསུང་རབ་རྣམས་ཀྱིས། “ཁྱོད་རང་ཉིད་ཀྱི་ངོས་ནས་རང་ཉིད་
ཤེས་པར་གྱིས”ཞེས་གསུངས་ཡོད་པ་དང༌། ཤེས་བྱ་ཡོན་ཏན་དེ་ཐར་བའི་གོ་
187-

འཕང་རེད། ངས་ཁྱོད་ལ་ངའི་གྲོགས་པོ་གྷ་ར་དེ་རྒྱ་གར་གྱི་རང་རྐྱ་འཕེར་བའི་
ཤེས་ཡོན་གྱི་རྣམ་སྤྲུལ་དུ་བྱོན་པ་ཞིག་རེད་ཅེས་བཤད་ཐུབ་པ་ཡོད། ངས་ཁོ་ནམ་
ཡང་མི་དཀྱུས་མ་ཞིག་རེད་བསམ་མྱོང་མེད། ང་ཚོ་ཚང་མའི་སེམས་པ་དེ་དོན
མེད་ཀྱི་བྱ་གཞག་སྣ་ཚོགས་ཀྱི་འཐེན་ཤུགས་སམ་ཡང་ན་དཔེ་གསར་གྱི་དངོས་པོ་
འདྲ་མིན་གྱིས་ང་ཚོའི་བསམ་བློའི་ཁ་ཕྱོགས་འདྲ་མིན་སྣ་ཚོགས་སུ་བཀྲམས་ནས་
ཡོད་པ་དེ་རེད། མི་ཁོ་གཅིག་པུ་རང་ཚུགས་བརྟན་པོ་བཟུང་ནས་ཁ་ཕྱོགས་འདྲ་
མིན་གྱི་ཁྲོད་ནས་རང་གི་ལངས་ཕྱོགས་ཐོག་ཏུབརྟན་པོ་ལངས་ཏེ་འབྲུག་སྐད་ལྟབུའི་
ངག་ཏུ་གཟུངས་སྔགས། རང་གིས་རང་ཉིད་ངོ་ཤེས་པ་གྱིས། ཞེས་པ་དེ་གདངས་
སུ་འདྲེན་མཁན་ཞིག་རེད། ཅེས་བཤད།
གཏམ་གླེང་དེ་ངེས་གཏན་གང་ཡང་མེད་པ་ཞིག་གི་འོག་ནས་མཇུག་རྫོགས
པ་ལ་ཕྱོགས་ཤིང་སུའུ་ཆར་རས་ཐ་ཡིས་འདོད་མོས་ཤུགས་དྲག་པོ་དང་བཅས་ཉན།
འོན་ཀྱང་གློ་བུར་དུ་འདབས་འབྲེལ་གྱི་ཁང་མིག་ནང་ནས་སཱ་ཏི་ཤ་ཡི་སྐྱོར་སྦྱང་རྣ་
བར་གཙེར་བའི་སྒྲ།
རྣམ་མང་ཡིད་ཀྱི་གདུང་པ་བདག་ལ་སྨྲ་མི་བྱ།
འདུ་བྱེད་ཚེ་ཡི་བླ་སྲོག་རྨི་ལམ་སྟོང་པ་ཉིད། ཅེས་པ་དེ་གྲགས་ནས་ཡོང་།
སྙིང་རྗེ་བའི་སཱ་ཏི་ཤ་ལ་རང་གི་འཇོན་ཐང་རྣམས་མགྲོན་པོ་རྣམས་ཀྱི་མདུན་
དུ་ངོམ་སོ་བྱེད་རྒྱུའི་གོ་སྐབས་ནམ་ཡང་རག་མྱོང་མེད་པ་དང་། མགྲོན་པོ་རྣམས་
ལ་ལི་ལཱ་ཡི་དབྱིན་ཛིའི་སྙན་རྩོམ་རྣམས་ཡང་ཡང་ཉན་བཅུག་པས། ཁོང་ཚོ་ཁོང་
ཁྲོ་ལང་བཅུག་པ་དང་སེམས་ཁམས་མ་སྐྱིད་པ་བྱས་ནའང་། དུས་སྐབས་དེ་དག་
ཏུ་ཁྱིམ་བདག་མ་བྷ་རོ་དྷ་ཡིས་སཱ་ཏི་ཤ་ལ་ནམ་ཡང་སྐད་མ་བཏང༌། དེ་ལྟ་ནའང་
188-

བྱ་བ་གང་ཞིག་གི་ཁྲོད་དུ་ཡིན་ནའང་ཁོ་གཉིས་ཀྱི་བར་ལ་འགྲན་རྩོད་ཀྱི་ངར་ཤུགས་
དྲག་པོ་ཞིག་ཡོད་པ་དང་། སཱ་ཏི་ཤ་ཡི་དགའ་སྤྲོ་བླ་ན་མེད་པ་དེ་ནི་ལི་ལཱ་ཡི་ང་རྒྱལ་
གཉའ་གཅོག་རྒྱུ་དེ་ཡིན་ཞིང་། གལ་ཏེ་ཁོ་ལ་གོ་སྐབས་དེ་རག་ན་ཁོས་ངེས་པར་
དུ་བྱ་བ་དེ་བྱེད་ངེས་པ་ཞིག་རེད། ཁ་རྩང་གི་ཉིན་མོར་དེར་ལི་ལཱ་བྷི་ནོ་ཡི་མདུན
དུ་བཞག་ནས་སྙན་ངག་གྱེར་འདོན་གྱི་ཚོད་ལྟ་བྱེད་རྒྱུ་བྱུང་ཡོད་ནའང༌། སཱཏི་
ཤ་ལ་སྐད་མ་བཏང་པར་བརྟེན། ཁོ་ལ་རང་གི་ཕུལ་དུ་བྱུང་བའི་ཁྱད་ཆོས་རྣམས་
ཀྱི་སྤུས་ཚད་ངོམ་སོ་བྱེད་རྒྱུའི་གོ་སྐབས་མ་རག གལ་ཏེ་ཁོས་དེ་ལྟར་བྱས་ཡོད་
ན་ཏན་ཏན་ཁོ་ལ་ཁ་རྡུང་དང་གཤེ་གཤེ་ཕོག་ངེས་པ་ཞིག་རེད། དེར་བརྟེན་ཁོས་
དེ་རིང་འདབས་འབྲེལ་གྱི་ཁང་མིག་ནང་ནས་ཁོ་རང་ཉིད་ཀྱིས་རང་ཉིད་ལ་ཚོད་ལྟའི་
སྐྱོར་སྦྱང་བྱེད་བཞིན་ཡོད་མདོག་མདོག་གི་རྣམ་འགྱུར་འོག་ཏུ་སྐྱོར་སྦྱང་བྱེད་རྒྱུའི་
འགོ་བཙུགས་པ་དང་། ཁོའི་བྱ་སྤྱོད་དེ་འདྲ་བསྐྱངས་པ་དེས་སུའུ་ཆར་རས་ཐ་གད་
མོ་འགོག་མི་ཐུབ་པ་ཞིག་གི་གནས་སུ་བསྐྱལ།
དུས་སྐབས་དེར་ལི་ལཱ་བྲེལ་ཚུབ་ཀྱིས་ནང་དུ་ཡོང་ཞིང་མོའི་སྐྲ་ལོ་དེ་ལྷས་
མའི་ཁྲོད་ནས་ལང་ལིང་དུ་གཡོ་བཞིན་སུའུ་ཆར་རས་ཐ་ཡི་འཁྲིས་སུ་སོང་ནས་
སྐད་ཆ་ཁ་ཤས་ཤིག་མོའི་རྣ་བར་ཤབ་ཤུབ་ཏུ་བཤད།
སྐབས་དེར་ཆུ་ཚོད་བཞི་པ་ལ་སླེབས་པའི་ཏིང་སྒྲ་གྲགས་པར་བརྟེན་བྷིནོ་ཡིས་
རང་ཉིད་ཕེ་རེ་ཤུ་བྷ་བྷུ་ཡི་ཁང་མིག་ཏུ་འགྲོ་རྒྱུའི་སེམས་ཐག་བཅད་དེ། དེ་རྗེས་སྔ་
བོར་ཐོན་ནས་གྷོ་ར་ལ་བལྟ་རུ་འགྲོ་དགོས་སྙམ། ཁོས་རང་གི་གྲོགས་པོའི་སྐོར་ཅི་
ཙམ་མང་པོ་བཤད་པ་དེ་ལྟར་དུ་ཁོ་ལ་རང་གི་གྲོགས་པོར་ཐུག་འདོད་ཀྱི་འདུན་པ་
ཤུགས་ཆེ་རུ་ཕྱིན། དེར་བརྟེན་ཆུ་ཚོད་ཀྱིས་ཁོ་ལ་དྲན་སྐུལ་བྱས་ཏེ་ཁོ་མགྱོགས་
189-

མྱུར་དུ་རང་གི་རྐུབ་བཀྱག་ལས་ལང་པར་བྱེད་པའི་ཚེ་སུའུ་ཆར་རས་ཐ་ཡིས་སྐད་
ཤུགས་ཆེན་པོ་དང་བཅས། ཁྱོད་ཏན་ཏན་མགྱོགས་པོར་འགྲོ་ངེས་ཡིན་པ་འདྲ།
ཨ་མས་ཁྱོད་ལ་ཇ་གྲ་སྒྲིག་བྱེད་བཞིན་འདུག གལ་ཏེ་ཁྱོད་ཏོག་ཙམ་ཞིག་གི་རྗེས་
ལ་སོང་ན་མ་འགྲིག་པ་འདུག་གམ། ཞེས་དྲིས།
བྷི་ནོ་ལ་མཚོན་ན་དེ་ནི་དྲི་བ་ཞིག་མ་ཡིན་པར་བཀའ་བཏང་བ་ཞིག་རེད།
དེར་བརྟེན་ཁོ་ཡང་བསྐྱར་ལམ་སང་མར་བསྡད། ལཱ་བྷོན་ཡ་ཡིས་དར་གོས་
ཀྱི་གྱོན་པ་ཞིག་གྱོན་ནས་ནང་དུ་ཡོང་སྟེ། ཨ་མས་ཇ་གྲ་སྒྲིག་བྱས་ཟིན་འདུག
ང་ཚོ་ཚང་མ་ལ་ཐོག་ཁའི་ཁྱམས་སྟེགས་སྟེང་དུ་ཤོག་ཅེས་རྗོད་ཀྱིན་འདུག ཅེས་
སྔོན་བརྡ་སྤྲད།
ནམ་ཞིག་བྷི་ནོ་ཡིས་ཇ་ཚུར་ལེན་བཞིན་པའི་སྐབས་དེར། ཁྱིམ་བདག་
མ་བྷ་རོ་དྷ་ཡིས་ཁོ་ལ་བཀུར་བསྟི་ཞབས་ཏོག་ཞུས་པ་དང་ཆབས་ཅིག་མོའི་བུ་
ཕྲུག་རྣམས་ཀྱི་ལོ་རྒྱུས་ཡོངས་སུ་རྫོགས་པ་བཤད་རྒྱུའི་འགོ་བཙུགས། ལོ་ལི་
ཏཱ་ཡིས་སུའུ་ཆར་རས་ཐ་ཁྲིད་ནས་ཕྱི་ལོགས་ཀྱི་མོའི་ཁང་མིག་ནང་དུ་ཕྱིན། རྗེས་
སུ་ལཱ་བྷོན་ཡ་གཅིག་པུ་ལྷག་པ་དང་མོ་མར་བསྡད་པ་དང་མཉམ་དུ་མགོ་བོ་མར་
རང་གིས་ཨུ་སུག་སླེ་བཞིན་པ་ལ་ཕྱོགས་ནས་བསྡད། སྔོན་ཆད་ཅིག་ལ་མི་ཞིག་
གིས་མོའི་འཇམ་ཞིང་མཉེན་པའི་མཛུབ་མོ་རྣམས་ཀྱིས་བསླས་པའི་དངོས་པོ་ཞིག་
གི་ལག་རྩལ་ལ་བསྟོད་བསྔགས་བྱས་པའི་ཉི་མ་དེ་ནས་བཟུང་དམིགས་བསལ་
གྱི་རྒྱུ་མཚན་གང་ཡང་མེད་པར། ལས་ཀ་དེ་མོ་རང་གི་གཤིས་ཀ་ལྟ་བུ་ཞིག་
ཏུ་གྱུར་ནས་མགྲོན་པོ་སུ་ཞིག་སླེབས་པ་ཡིན་ན་དེ་དག་གི་མདུན་དུ་ལས་ཀ་དེར
ཞུགས་བཞིན་ཡོད་པ་ཞིག་རེད།
·190-

ཕེ་རེ་ཤུ་བྷ་བྷུ་ས་རུབ་ཁ་ཏག་ཏག་ལ་སླེབས་ཤིང༌། ཉི་མ་དེ་ནི་གཟའ་ཉི་
མ་ཡིན་སྟབས། ཁོས་ཁོང་ཚོ་ཚང་མ་བྷ་རཱ་མོ་ཡི་ཚོགས་པའི་སར་འགྲོ་རྒྱུའི་བསམ་
ཚུལ་བཏོན། ཁྱིམ་བདག་མ་བྷ་རོ་དྷ་བྷི་ནོ་ཡི་ཕྱོགས་སུ་ཁ་འཁོར་ནས། གལ་
ཏེ་ཁོ་ལ་དེར་དགག་བྱ་མེད་ན་ཁོང་ཚོ་ཁོ་མཉམ་དུ་འགྲོ་རྒྱུ་ལ་ཏན་ཏན་སྤྲོ་བོ་ཡོང་
གི་རེད། ཅེས་བཤད།
བྷི་ནོ་ཡིས་རང་ཉིད་ཁོང་ཚོའི་རོགས་པ་ལ་གནས་དེར་འགྲོ་རྒྱུའི་ཐོག་ལ་
དགག་བྱ་བྱེད་དགོས་པའི་གནད་དོན་གང་ཡང་མ་མཐོང་པར་བརྟེན། ཁོང་
ཚོས་འཁོར་ཚོགས་དེ་དུམ་སྐོར་གཉིས་སུ་བགོས་ནས་འགྲོ་རྒྱུ་བྱས་ཤིང་། འདུས་
ཚོགས་གྲོལ་བའི་རྗེས་སུ་ཁོང་ཚོས་ཤིང་རྟ་འཁོར་ལོའི་ནང་དུ་འཛུལ་རྩིས་བྱེད་
སྐབས། སུའུ་ཆར་རས་ཐ་ཡིས་གློ་བུར་བའི་ཚོར་འདུ་ཞིག་དང་བསྡོངས་ནས།
ཅི་རེད། འདིར་གྷོར་མོ་ཧན་བྷ་བྷུ་( གྷོ་ར)འགྲོ་དོན་ག་རེ་རེད། ཅེས་སྐད
ཤུགས་ཆེན་པོ་ཞིག་བརྒྱབས།
གྷོ་ར་ཡིས་ཁོང་ཚོ་མཐོང་ཡོད་པར་ཐེ་ཚོམ་མི་དགོས་པ་ཞིག་རེད། འོན་
ཀྱང་ཁོས་ཁོང་ཚོ་ལ་དོ་སྣང་མ་བྱུང་མདོག་མདོག་བྱས་ནས་ཕར་རྒྱང་རིང་དུ་
ཕྱིན།བྷི་ནོ་རང་གི་གྲོགས་པོའི་སྤྱོད་པ་ཐ་ཤལ་བ་དེ་ལ་ངོ་གནོང་བར་གྱུར་ནའང་
ཁོས་དེ་མ་ཐག་ཏུ་ཁོ་བྲེལ་ཚུབ་ཀྱི་ངང་ནས་ཕྱིར་ཤིག་རྒྱག་དགོས་པའི་རྒྱུ་མཚན་
ཤེས། དེ་ནི་གྷོ་ར་ཡིས་བྷི་ནོ་ཁོང་ཚོ་མཉམ་དུ་ཡོད་པ་མཐོང་ཞིང་ཁོའི་སེམས་
ཀྱི་ནང་གི་བདེ་དགའ་ཐམས་ཅད་གློ་བུར་དུ་ཡར་བཀྱགས་ནས་གཏན་ཡལ་དུ་
གྱུར། སུའུ་ཆར་རས་ཐ་ཡིས་ལམ་སང་བྷི་ནོ་ཡི་སེམས་ཀྱི་རྟོག་འཆར་རྣམས་
ལ་ཉམས་ཞིབ་བྱས། གང་ཡིན་ཟེར་ན། གྷོ་ར་ཡིས་བྷི་ནོ་ལྟ་བུའི་གྲོགས་པོ་ལ་
191-

བློ་གཟུར་བོར་མ་གནས་པའི་སྒོ་ནས་བྱ་བ་ཐག་གཅོད་བྱེད་ཐུབ་པ་དང་། ད་
དུང་དེ་ལས་ཀྱང་བྷ་རཱ་མོ་རྣམས་ཀྱི་ཁ་གཏད་ལ་གནས་ལུགས་དྲང་སྙོམ་མི་བྱེད་
མོའི་ར་ཕྱོགས་ལྷུང་གིས་ཐག་གཅོད་བྱེད་པ་སོགས་ཀྱི་རྒྱུ་མཚན་འོག
ཁོང་ཁྲོ་དེ་གྷོ་ར་ཡི་ཁ་གཏད་དུ་སྔར་ལས་ཀྱང་དབང་སྒྱུར་ཆེ་རུ་ཕྱིན་པ་དང་ཆབས་
ཅིག མོའི་སེམས་ལ་གྷོ་ར་ལ་དོན་རྐྱེན་ག་རེ་ཞིག་གི་ཕྱོགས་ནས་ཡིན་ནའང་
ཕམ་ཉེས་ཤིག་བྱུང་ན་སྙམ་པའི་འདུན་པ་ཤུགས་དྲག་པོ་ཞིག་སྐྱེས།། །།

ལེའུ་བཅུ་བཞི་པ།
༄༅། །ནམ་ཞིག་གྷོ་ར་རང་གི་ཉིན་གུང་གི་བཟའ་བཏུང་གི་འཁྲིས་
སུ་མར་བསྡད་ནས་ཡོད་པའི་སྐབས་སུ་ཨ་ནན་དྷ་མོ་ཡེས་ཀྱིས་རང་གི་བསམ་
གཞིག་ཁྲོད་ཀྱི་ཐོག་མའི་འཆར་སྒོ་དེ་ངོ་སྤྲོད་བྱེད་རྒྱུའི་ཚོད་ལྟ་ལ་ཞུགས་ཏེ། བྷི
ནོ་དེ་རིང་ཞོགས་པར་འདིར་སླེབས་སོང་། ཁྱོད་ཀྱིས་མཐོང་མ་སོང་ངམ། ཞེས་
དྲི་བ་ཞིག་གིས་སྐད་ཆའི་འགོ་ཁུངས་ཕྱེས།
གྷོར་ཡིས་རང་གི་ཟ་མ་ལ་ཁ་ཕྱོགས་ནས་ཡོད་པ་ལས་མགོ་བོ་ཡར་དགྱེ་མར་
གུག་གང་ཡང་མ་བྱས་པར་འཕྲལ་དུ། ངས་མཐོང་སོང་། ཞེས་ལན་བཏབ།
ཨ་ནན་དྷ་མོ་ཡེས་དུས་ཡུན་རིང་པོ་ཞིག་ལ་ཁ་ཁུ་སིམ་པོའི་ངང་ནས་ངག
ཅི་ཡང་མི་སྨྲ་བར་བསྡད་ཅིང་། དེ་རྗེས་ངས་ཁོ་ལ་སྡོད་རོགས་ཞེས་རེ་བ་བརྒྱབས་
པ་ཡིན། འོན་ཀྱང་ཁོའི་རྒྱུད་ཀྱི་ཚོར་འདུ་གང་རུང་ཞིག་ལ་ཉམས་རྒུད་བྱུང་
བ་ལྟར་དུ་ཁོ་ཕྱིན་སོང༌། ཞེས་སྨྲས།
གྷོ་ར་ཡིས་དེ་ལ་ལན་གང་ཡང་མ་སྤྲད་པར་བརྟེན་ཨ་ནན་དྷ་མོ་ཡེས་ཀྱིས་
-193-

མུ་མཐུད་ནས། གྷོ་ར། ཁོའི་སེམས་ཀྱི་ནང་ལ་གནད་དོན་ཞིག་ཡོད་པ་ངས་
ཏན་ཏན་ཤེས་ཀྱི་འདུག ངས་སྔོན་ཆད་ཁོ་འདི་ལྟ་བུ་ཞིག་གི་གནས་སུ་གྱར་བ་
ནམ་ཡང་མཐོང་མ་མྱོང་། ང་དེ་ལ་འདོད་པ་གཏན་ནས་མེད། ཅེས་སྨྲས།
གྷོར་ཡིས་ཚིག་གཅིག་གི་ལན་ཙམ་ཡང་མ་སྤྲད་པར་མུ་མཐུད་ནས་ཟ་མ་ཟོས་
ནས་བསྡད་པར་བརྟེན། ཨ་ནན་དྷ་མོ་ཡེས་ལ་བྷོར་ཡི་ཕྱོགས་ལ་དངངས་འཚབ་ཅུང
ཟད་ཅིག་སྐྱེས། གང་ཡིན་ཟེར་ན། མོ་ཧ་ཅང་ཁོ་ལ་བརྩེ་སེམས་ཆེ་ཞིང་ནམ་རྒྱུན་
ཡིན་ན་གནད་དོན་གང་ཞིག་གི་ཐོག་ཡིན་ནའང་ཨུ་ཚུགས་མེད་པར་ཁོ་རང་གི་འདོད
མོས་ལྟར་བཏང་སྙོམས་སུ་འཇོག་ངེས་པ་ཞིག་རེད། འོན་ཀྱང་དེ་རིང་མོ་བྷོནོ་ཡི་ཕྱོགས་
ལ་དངངས་སྐྲག་ཤིན་ཏུཆེན་པོཞིག་བྱུང་ཡོདཔརབརྟེན། མོས་སྐད་ཆའི་རྒྱུན་བསྲིངས་
ཏེ། གྷོ་ར། ཁྱོད་ཀྱིས་ལྟོས་དང་། གལ་ཏེ་ངས་ཁ་གསལ་གོ་བདེ་བྱས་ནས་སྐད་ཆ་
བཤད་པ་ཡིན་ན། ཁྱོད་ཀྱིས་བསུན་སྣང་མ་བྱེད། དཀོན་མཆོག་གིས་མིའི་རིགས
ཀྱི་རྣམ་གྲངས་མི་འདྲ་བ་ཆེས་མང་པོ་ཞིག་བསྐྲུན་ཡོད་ནའང་། ཁོང་གིས་མི་དེ་ཚོ་ཚང
མབགྲོད་ལམ་གཅིག་གི་ནང་དུ་གོམ་བགྲོད་བྱེད་འཇུག་རྒྱུའི་འདོད་མོས་བྱས་མེད་པ་
ཞིག་རེད། བྷིན་ཁྱོད་ལ་ཁོ་རང་གི་ཚེ་སྲོག་ནང་བཞིན་བྱམས་བརྩེ་ལྡན་པ་ཞིག་རེད།
དེར་བརྟེན་ཁྱོད་ཀྱིས་རང་གི་བསམ་བློའི་འཁྱེར་སོ་ལ་བསྟུན་ནས་ཁོལ་དབང་ཡོད་བྱས་
ན་དེའི་མཇུག་ལ་ཡག་པོ་ཞིག་གཏན་ནས་ཡོང་གི་མ་རེད། ཅེས་སྨྲས།
གྷོ་ར་ཡིས། ཨ་མ་ཁྱོད་ཀྱིས་ང་ལ་འོ་མ་མང་ཙམ་ཞིག་འཁྱེར་ཡོང་རོགས་
གནང༌། ཞེས་ཨ་མའི་སྐད་ཆ་ལ་ལན་དེ་ཙམ་ཞིག་བྱིན།
མཚམས་འདིར་ཁོགཉིས་ཀྱི་ཁ་བརྡའི་མཇུག་རྫོགས་ཤིང་ཨ་ནན་དྷ་མོ་ཡེས་
ཀྱིས་རང་གི་བཟའབཏུང་རྣམས་གྲུབ་རྗེས་ཉལ་ཁྲིའི་སྟེང་དུ་མར་བསྡད་ནས་བསམ་
194-

བློ་གུ་ཡངས་པོའི་སྒོ་ནས་འཚེམ་དྲུབ་ཀྱི་ལས་ལ་རོལ། སྐབས་དེར་ལཀྵི་མེས་ཀྱིས་
དོན་སྙིང་མེད་པའི་སྒོ་ནས། མོ་ཁོང་ཚོའི་ཁྲོད་ཀྱི་གཡོག་པོ་ཞིག་གི་དམིགས་བསལ་
གྱི་གདུག་རྩུབ་ཆེ་བའི་སྐོར་གྱི་ཁ་བརྡ་ནང་དུ་འཐེན་པ་དང་ཆབས་ཅིག་མགོ་བོ་མར་
ས་ངོས་སུ་བསྙལ་ཏེ་ཉིན་གུང་གི་ངལ་གསོའི་གཉིད་དུ་ཡུར།
གྷོ་ར་ཡིས་དུས་ཡུན་མང་པོ་ཞིག་རང་གི་ཡིག་འབྲེལ་བྱེད་རྒྱུའི་ཐོག་ལ་
བཏང་བ་དང་། བྷི་ནོ་ཡིས་ཞོགས་ཀ་རུ་གྷོ་ར་ཚུལ་ཇི་ལྟར་ཁོང་ཁྲོ་ལངས་ཡོད་
པ་མངོན་གསལ་དུ་མཐོང་ཡོད་པ་དང་། གྷོ་ར་ལ་མཚོན་ན་བྷི་ནོ་རང་གི་ཁོང་
ཁྲོ་ཞི་འཇམ་དུ་གཏོང་བར་བྱེད་པ་རུ་མི་ཡོང་བ་དེ་བསམ་ཡུལ་དུ་འཁོར་མི་ཐུབ་
པ་ཞིག་རེད། དེར་བརྟེན་ཁོས་དུས་སྐབས་དེ་དག་ལ་ཕྱོགས་ཐམས་ཅད་ནས་
བྷི་ནོ་ཡི་རྡོག་སྒྲ་ལ་རེ་སྒུག་བྱས་ནས་བསྡད། འོན་ཀྱང་དུས་ཚོད་ཀྱི་འཕོ་འགྱུར་
རིམ་པར་འདས་ནའང་བྷི་ནོ་མ་སླེབས།
གྷོ་རོ་ཡིས་ཡིག་འབྲེལ་བྱེད་རྒྱུ་མཚམས་འཇོག་བྱེད་དགོས་པའི་གནས་
སུ་གྱར་པའི་དུས་སྐབས་དེར་མོ་ཧེམ་ཁང་མིག་ནང་དུ་འཛུལ་ནས་ཡོང་སྟེ། རྐུབ་
བཀྱག་གཅིག་གི་ཐོག་ལ་མར་བསྡད་པ་དང་ཆབས་ཅིག་རང་གི་བརྗོད་གཞི་དེ་
ཐད་ཀར་བླངས་ནས། གྷོ་ར། ཁྱོད་ཀྱིས་ཤ་ཤི་ཡི་གཉེན་སྒྲིག་སྟོན་མོའི་ཕྱོགས་
ལ་བསམ་བློ་གང་འདྲ་ཞིག་གཏོང་གི་ཡོད། ཅེས་དྲིས།
གྷོར་ལ་མཚོན་ན་དྲིབ་དེའི་ཕྱོགས་ལ་བསམ་བློ་སྣ་གཅིག་ཀྱང་བཏང་མྱོང་
མེད་པར་བརྟེན། ཁོས་རང་གི་ནག་ཉེས་ལ་ཉན་འཇོག་བྱས་ཏེ་ཁུ་སིམ་མེར་
མི་འདུག་ཐབས་མེད་བྱུང་།
དེ་རྗེས་མོ་ཧེམ་གྱིས་གྷོ་ར་ཤ་ཤི་ཡི་ཨ་ཁུ་ཡིན་པའི་ཆ་ནས་ཁོ་ལ་བབས་པའི་
195-

འོས་འགན་དེ་འཁུར་འཇུག་རྒྱུའི་དམིགས་ཡུལ་འོག་ནས་གཉེན་སྒྲིག་གི་ཁྲོམ་རའི་
ནང་གི་མག་པ་ཡི་རིན་གོང་མཐོན་པོ་དང་། མེད་དུ་མི་རུང་བའི་ནང་གི་མཁོ་ཆས་
ཀྱི་དཀའ་ཁག དེ་བཞིན་དུ་ཁྱིམ་ཚང་གི་གནས་སྟངས་ལ་གཞིགས་པའི་ད་ལྟའི་
བག་རྫོངས་སོགས་ཀྱི་སྐོར་ལ་གཏམ་བཤད་རྒྱ་ཆེར་སྤེལ་ཏེ།གྷོ་ར་གང་དུའང་འགྲོ་
ས་མེད་པའི་མཐའ་ལ་བཀར་ནས་དཀའ་ཁག་དེ་དག་ལས་དབུགས་དབྱུང་བར་
བྱེད་པ་ལ། བྷི་ནོ་ཐབས་ལམ་ཉག་གཅིག་ཡིན་པའི་བསམ་འཆར་བཏོན་པ་དང་
འབྲེལ་གྷོ་ར་ལ་གནད་དོན་དེ་ཁས་ལེན་དུ་བཅུག མོ་ཧེམ་ལ་མཚོན་ན་རང་གི་གང་
བསམ་པ་དང་དྲན་པ་རྣམས་གྷོ་ར་ལ་བསྐོར་ནས་ནམ་ཡང་བཤད་མི་དགོས་པ་ཞིག་
རེད། འོན་ཀྱང་ཁོས་གང་ཞིག་གྷོ་ར་ཡི་གདོང་ལ་ཐད་ཀར་བརྗོད་རྒྱུ་དེར་སེམས་
ཀྱི་གཏིང་ནས་དངངས་སྐྲག་ཅུང་ཟད་ཅིག་སྐྱེས།
གྷོར་ཡི་གནས་ཚུལ་འདི་ལྟ་བུ་ཞིག་དང་འབྲེལ་བའི་ཁྲོད་དུ་བྷིན་ཡི་མིང་སླེབས་
ཡོང་པ་རྨི་ལམ་ཙམ་དུ་ཡང་འཁོར་མྱོང་མེད་པ་དང་། ལྷག་པར་དུ་ཁོ་གཉིས་ཀྱིས་
རང་གི་རྒྱལ་ཁབ་ལ་བྱམས་བརྩེའི་མཐུན་འགྱུར་བྱས་ཏེ་ཞབས་འདེགས་སྒྲུབ་རྒྱུའི་
ཆེད་དུ་གཉེན་སྒྲིག་མི་བྱེད་པར། ཕོ་ཧྲེང་དུ་འདུག་རྒྱུའི་དམ་བཅའ་ཡང་གཞག
ཡོད་པར་བརྟེན། ཁོས་དཀའ་ཁག་གང་ཡང་མེད་པར་སྟབས་བདེ་བོའི་སྒོནས།
བྷི་ནོ་ཡིས་སུ་གང་ཞིག་ལ་གཉེན་སྒྲིག་ཁས་ལེན་བྱེད་རྒྱུ་མ་རེད། ཅེས་སྨྲས།
མཱོ་ཧེམ་གྱིས་ཁྱོད་ཀྱི་ཧིན་དྷུ་ཞེས་པ་དེ་དེ་འདྲ་ཞིག་རེད་དམ། ཞེས་དང་།
ཁྱོད་ཀྱི་སྐྱེ་ས་རུས་ཁུངས་ཀྱིས་མཚོན་པའི་རྟགས་མཚན་རྣམས་དང་རལ་བ་སོགས་
ཕྱོགས་གང་ཐད་ནས་བལྟས་ནའང་། ཁྱོད་ཀྱི་དབྱིན་ཡིག་གི་སློབ་སྦྱོང་དེ་ཐད་ཀར
ཁྱོད་ཀྱི་རུས་པའིནང་དུ་ཐིམ་ཡོད་པ་ལྟ་བུ་ཞིག་རེད། ཏན་ཏན་ཁྱོད་ཀྱིས་དམ་པའི་
196-

གསུང་རབ་རྣམས་ཀྱིས་བྲམ་ཟེ་དག་གི་བུ་རྣམས་ཀྱི་ལས་འགན་ལྟ་བུ་དེ་གཉེན་སྒྲིག་
ཡིན་པ་བཀའ་གཏོང་གི་ཡོད་པ་དེ་ཤེས་ཀྱི་རེད། ཅེས་བཤད།
མཱོ་ཧེམ་ཁོ་རང་དེང་རབས་ཀྱི་གཞོན་སྐྱེས་ཚོ་ནང་བཞིན་སྲོལ་རྒྱུན་ཀྱི་ཡུལ་
སྲོལ་གོམས་གཤིས་སོགས་ལ་སྣང་མེད་བྱེད་མཁན་ཞིག་མ་རེད། དེ་བཞིན་
དུ་དམིགས་བསལ་གྱིས་དམ་པའི་གསུང་རབ་རྣམས་ལའང་བརྩེ་སེམས་འཆང་
མཁན་ཞིག་མ་རེད། ཁོའི་སེམས་ལ་ཟ་ཁང་མགྲོན་ཁང་ནང་ནས་བཟའ་བཏུང་
རྒྱས་སྤྲོས་བྱེད་པ་དང་། དམངས་ཁྲོད་ཀྱི་མི་ཞི་དུལ་ཅན་རྣམས་ཀྱིས་གྷོ་ར་ཇི་
ལྟར་སྲོལ་རྒྱུན་གྱི་གཞུང་ལུགས་སོགས་ལ་དགའ་ཞེན་ཡོད་པ་ལྟར་དུ་དུས་རྒྱུན་
དུ་གསུང་རབ་རྩ་ཆེན་རྣམས་ཀྱི་ལུང་དྲང་བར་བྱེད་རྒྱུ་སོགས་ངེས་པར་དུ་དགོས་
པ་ཞིག་མ་རེད་སྙམ་པའི་རྟོག་པ་སྐྱེ་བཞིན་ཡོད་པ་ཞིག་རེད། འོན་ཀྱང་གྷོ་ར་
ལ་རོམ་གྱི་གཏམ་དཔེ་ཞིག་ལ། རོམ་གྱི་ནང་དུ་བསྡད་ན་རོམ་གྱི་མི་རྣམས་ཀྱིས་
ཇི་ལྟར་བྱེད་པ་དེ་ལྟར་བྱེད་དགོས་རེད། ཅེས་པ་ལྟར་གྷོ་ར་ཡིས་གསུང་རབ་
ཀྱི་དགོངས་པ་དང་འགལ་བའི་ཆ་ཕྲ་མོ་ཙམ་ཡང་བྱེད་མི་སྲིད་པ་ཞིག་ཡིན་པས་
འདིར་གསུང་རབ་ཀྱི་ལུང་ཆེད་དུ་འདྲེན་པའི་སྲིད་བྱུས་བཟུང་བ་ཞིག་རེད།
གཉེན་སྒྲིག་གི་གྲོས་མོལ་དེ་ཉི་མ་གཉིས་ཀྱི་སྔོན་དུ་བྱུང་ནའང་། སྐབས་
དེར་གྷོ་ར་ཡིས་སྟབས་བདེ་བོའི་ངང་ནས་དེ་ལ་ཉན་འཇོག་བྱས་མེད་པ་ཞིག་རེད།
དེ་ལྟ་ནའང་དེ་རིང་ཁོ་ལ་མཚོན་ན་གནད་དོན་དེ་ནི་མཐའ་གཅིག་ཏུ་བརྩི་མཐོང་
བྱེད་རིན་གཏན་ནས་མེད་པ་ལྟ་བུ་ཞིག་མིན་པ་དང༌། ཕྱོགས་ཐམས་ཅད་ཀྱི་
གནས་ཚུལ་མང་པོ་ཞིག་གི་བརྒྱུད་རིམ་འོག་ནས་ཁོ་ལ་གློ་བུར་དུ་བྷི་ནོ་ལ་ཐུག་
འཕྲད་བྱེད་པའི་ཁག་འདོགས་ས་ཞིག་སྤྲད་པར་བརྟེན། མཐའ་མཇུག་ཏུ་ཁོས་
197-

སྐད་ཆ་དེ་ཐམས་ཅད་བདེན་པ་རེད། ངས་བྷི་ནོ་ལ་དེའི་ཕྱོགས་ལ་བསམ་ཚུལ་
ག་རེ་ཞིག་ཡོད་པ་ཤེས་པར་བྱེད་ཆོག ཅེས་སྨྲས།
མོ་ཧེམ་གྱིས། ཁྱོད་ཀྱིས་དེའི་སྐོར་ཤེས་རྒྱུ་ལ་སེམས་ཁྲལ་གང་ཡང་བྱེད་
མི་དགོས་པ་ཞིག་རེད། ཁྱོད་ཀྱིས་ཁོ་ལ་བསམ་བློ་ཅི་འདྲ་ཞིག་གཏོང་བཅུག
པ་དེ་ལྟར་དུ་ཁོས་བསམ་བློ་གཏོང་ངེས་པ་ཞིག་རེད། གལ་ཏེ་ཁྱོད་ཀྱིས་དེའི
ཕྱོགས་ལ་སྐད་ཆ་ཚིག་གཅིག་གིས་རོགས་པ་བྱས་ན་དེས་བྱ་བ་ཚང་མ་འགྲུབ་
ངེས་པ་ཞིག་རེད། དེར་བརྟེན་ང་ཚོས་གནད་དོན་དེ་གཏན་འཁེལ་བ་ལྟ་བུ་ཞིག་
ལ་ཆ་འཇོག་བྱེད་རྒྱུ་ཡིན། ཞེས་སྨྲས།
གྷོ་ར་བྷི་ནོ་ཡི་སྡོད་ཤག་ཏུ་ཉི་མ་དེའི་དགོང་མོ་རང་ལ་ཕྱིན་པ་དང་། ཁང་
མིག་དེར་རླུང་འཚུབ་དྲག་པོ་ཞིག་གློ་བུར་དུ་ཧོལ་འཛུལ་བྱས་པ་ལྟར་ཁོ་གནས་
དེར་འབྱོར་དུས་ཁོ་ལ་ཁང་སྟོང་ཙམ་ཞིག་ཁོ་ན་རག ཁོས་གཡོག་པོ་བྱིས་པ
དེ་ལ་སྐད་ཆ་དྲིས་པ་བརྒྱུད་ཁོས་བྷི་ནོ་སྒོ་གྲངས ༧༨ ཅན་གྱི་ཁང་པ་རུ་སོང
ཡོད་པ་ཐོས་ཤིང་། དེ་ལ་བརྟེན་ནས་ཕེ་རེ་ཤུ་བྷ་བྷུ་དང་ཁོའི་ནང་མི་རྣམས་ཀྱི་
ཁ་གཏད་དུ་ཁོའི་རྒྱུད་ལ་ཞེ་འཁོན་གྱི་དུག་ནག་གི་ཆུ་རླབས་ཤིག་འཕྱུར་ཏེ། བྷ་
རཱ་མོ་ཡི་ཚོགས་མི་ཡོངས་ཀྱིས་གྷོ་ར་ཡི་སྙིང་གི་ཁ་ཁེངས་པ་བྱས། མ་ཟད་བྱ་
སྤྱོད་དེ་ཁོའི་སྙིང་གི་ཁ་ནས་ལུད་དེ་ཁོའི་ལུས་པོའི་ནང་དུ་གྱེན་ལོག་ངོ་རྒོལ་བྱེད་
རྒྱུའི་འགོ་བརྩམས། དེར་བརྟེན་ཁོ་བྲེལ་ཚུབ་ཀྱིས་ཕེ་རེ་ཤུ་བྷ་བྷུ་ཡི་ཁང་པ་རུ་
སོང་ཞིང་། ཁོའི་དམིགས་འདུན་དེ་ཁོང་ཚོ་ལ་ཐད་ཀར་ཁ་གསངས་ནས་སྐད་
ཆ་བཤད་དེ། བྷ་རཱ་མོ་ཡི་ནང་མི་ཁྱིམ་ཚང་དེ་ལ་ཁ་རྩོད་ཤུགས་དྲག་པོ་ཞིག་
བྱས་པ་དང་ཆབས་ཅིག་བྷི་ནོ་ལ་ཡང་བློ་བག་མི་ཕེབས་པ་ཞིག་བྱེད་དགོས་འདུག་
198-

སྙམ་པའི་བསམ་བློ་འཁོར། འོན་ཀྱང་ཁོ་སྒོ་རྟགས་ཨང་༧༨ ལ་འབྱོར་
སྐབས། ཁོང་ཚོ་ཚང་མ་དགོང་དྲོའི་འདུས་ཚོགས་ལ་ཕྱིན་ཡོད་པ་ཤེས།
འཁྱུག་ཙམ་ཞིག་གི་རིང་ལ་ཁོ་ཐེ་ཚོམ་གྱི་གནས་སུ་ཚུད་དེ་བྷི་ནོ་ཁོང་ཚོ་
མཉམ་དུ་ཕྱིན་ཡོད་དམ་མེད། གཅིག་བྱས་ན་ཕལ་ཆེར་ད་ལྟ་ཁོ་གྷོ་ར་རང་གི་
ཁང་པ་རུ་སླེབས་མེད་དམ་སྙམ་པའི་རྟོག་པ་སྐྱེས། གྷོ་ར་ཡིས་རང་ཉིད་ལ་སྟངས་
འཛིན་སྒྱུར་བཀོད་བྱེད་མ་ཐུབཔར་རྒྱུན་ལྡན་གྱི་རང་གི་གཏུམ་དྲག་གི་རང་ཤུགས་
ཁྲོད་དུ་ཚུད་ནས་ཁོ་དེ་མ་ཐག་ཏུ་བྷ་རཱ་མོ་ཡི་འདུ་འཛོམས་ཀྱི་སར་ཕྱིན། ཁོ་སྒོ་
འགྲམ་དུ་སླེབས་པ་དང་དུས་མཚུངས་སུ་ཁོས་བྷི་ནོ་ཁྱིམ་བདག་མ་བྷ་རོ་དྷ་ཡི་རྗེས་
སུ་འབྲངས་ནས་ཤིང་རྟ་འཁོར་ལོ་ཞིག་གི་ནང་དུ་འཛུལ་བཞིན་ཡོད་པ་མཐོང་།
གྷོ་ར་ཡི་སེམས་ལ། ངོ་ཚ་རྒྱུ་མེད་པའི་མི་དེ་འདི་ན་འདུག སྐྱེ་བོ་ཀུན་གྱི་མིག་
གིས་མཐོང་སའི་སྲང་ལམ་འདི་ནས་ཁྱད་མཚར་བའི་བུ་མོ་འདི་ཚོ་དང་མཉམ་
དུ་བསྡད། བླུན་རྒན་འདི་འཁོར་འཁྱིལ་གྱི་ར་བའི་ཀློང་དུ་ཡོངས་སུ་ཚུད་ཟིན་
འདུག་པར་མ་ཟད། དེ་ཡང་འདི་འདྲའི་དུས་ཡུན་ཐུང་ངུ་ཞིག་གི་ནང་ལ་ལས་
སླ་བོ་བྱས་ནས་བྱུང་འདུག གྲོགས་པོའི་མཛའ་འབྲེལ་དེ་ཡིད་དབང་འཕྲོག་
པ་ཞིག་གང་ཡང་མ་རེད་སྙམ་བཞིན་དུ་གྷོ་ར་རླུང་འཚུབ་ཅིག་དང་འདྲ་བར་ཤར་
ཐོན་བྱས། སྐབས་དེར་བྷི་ནོ་མི་སྐྱེལ་ཤིང་རྟ་འཁོར་ལོའི་ནག་ཁུང་ཁྲོད་དུ་བསྡད་
ནས་འཇམ་ཐིང་ངེར་ཕྱི་ལོགས་ཀྱི་སྲང་ལམ་དཀྱིལ་དུ་བལྟས་ནས་ཕྱིན།
ཁྱིམ་བདག་མ་བྷ་རོ་དྷ་ཡི་སེམས་ལ་དེ་རིང་གི་གསུང་ཆོས་དེས་ཁོའི་རྒྱུད་
ཀྱི་བསམ་གཞིག་ལ་རྣམ་པར་གཞོལ་བའི་ཏིང་ངེ་འཛིན་ལ་གཡོ་འགུལ་གྱི་ཤུགས་
རྐྱེན་ཞིག་ཐེབས་ཡོད་པ་འདྲ་སྙམ་པའི་བསམ་བློ་འཁོར།། །།
199-

ལེའུ་བཅོ་ལྔ་པ།
༄༅། །མཚན་མོ་དེར་གྷོ་ར་ཕྱིར་ཁྱིམ་དུ་ལོག་སྟེ། ཐད་ཀར་གཟིམ་
ཆུང་ཉི་འོད་གཡབ་སྟེང་གི་ཐོག་ཁར་སོང་ནས་དེར་ཡར་འགྲོ་མར་འགྲོ་བྱས་ནས་
འདུག་རྒྱུའི་འགོ་བརྩམས། ཅུང་ཟད་ཅིག་གི་རྗེས་སུ་མོ་ཧེམ་དབུགས་ཐེར་ཐེར་
བྱེད་བཞིན་དུ་ཐོག་ཁང་དེར་འབྱོར་ནས་མི་འདོད་པའི་འཁང་ར་དང་བཅས།
དཀོན་མཆོག་གིས་མི་ལ་གཤོག་པ་མཁོ་སྤྲོད་བྱས་མེད་པ་ཡིན་དུས། ག་རེ་བྱས་
ནས་མི་ཡིས་ཐོག་རྩེག་གསུམ་ཅན་གྱི་ཁང་པ་དེ་འདྲ་འཛུགས་སྐྲུན་བྱས་པ་རེད་
དམ། ལྷ་ཡུལ་དུ་གནས་བཅས་པའི་ལྷ་རྣམས་ཀྱིས་ས་གཞི་འདི་ཚོའི་ནང་གི་
སེམས་ཅན་རྣམས་ཀྱིས་ནམ་མཁའ་རུ་ཐད་ཀར་སྤོ་ཤུགས་རྒྱག་རྒྱུའི་འབད་བརྩོན་
བྱེད་བཞིན་ཡོད་པ་འདི་ལ་བཟོད་སྒོམ་བྱེད་ཐུབ་རྒྱུ་མ་རེད། ཅེས་དང་། ཁྱོད་
བྷི་ནོ་ལ་ཐུག་འཕྲད་དུ་ཕྱིན་ཡོད་དམ། ཞེས་དྲིས།
གྷོ་ར་ཡིས་ཐད་ཀར་དྲི་བ་དེ་ལ་ལན་མ་བརྒྱབས་པར། ཤ་ཤི་ཡི་གཉེན་
སྒྲིག་དེ་བྷི་ནོ་དང་ལྷན་དུ་ཡོང་མི་སྲིད་པ་ཞིག་རེད། ཅེས་བཤད།
·200-

མཱོ་ཧེམ་གྱིས། ག་རེ་བྱས་ནས། ཞེས་དང་། ཁོས་ངོས་ལེན་བྱས་མ་
སོང་ངམ། ཞེས་དྲིས།
གྷོ་ར་ཡིས། ང་ལ་མོས་མཐུན་མི་འདུག ཅེས་སྨྲས།
མཱོ་ཧེམ་གྱིས་སྐད་ཤུགས་ཆེན་པོ་ཞིག་བརྒྱབས་ཏེ། ག་རེ། ཞེས་
འཇིགས་དངངས་དང་བཅས་ལག་པ་གནམ་ལ་གཡུག་བཞིན་དུ། གློ་བུར་
དུ་བསམ་བློའི་འགྱུར་ལྡོག་ཅི་ཞིག་ཁྱོད་ཀྱི་ཀླད་པའི་ནང་དུ་སླེབས་སོང་། ཁྱོད་
ཀྱིས་དེ་ལ་མོས་མཐུན་མི་བྱེད་པའི་རྒྱུ་མཚན་དེ་ངས་ཤེས་ན་འགྲིག་གི་རེད་
དམ། ཞེས་དྲིས།
གྷོ་ར་ཡིས། ངས་བྷི་ནོ་ཡུན་རིང་པོར་ཡང་དག་པའི་ལྟ་བ་ལ་གཏན་ནས་
གནས་མི་ཐུབ་པ་གསལ་པོར་ངོས་ཟིན་སོང༌། དེར་བརྟེན་ཁོ་ང་ཚོའི་ཁྱིམ་ཚང་
ནང་དུ་ཡོང་ན་གཏན་ནས་འགྲིག་གི་མི་འདུག ཅེས་བཤད།
མཱོ་ཧེམ་གྱིས་གློ་བུར་དུ་ངག་ནས། རེད། ངས་ནམ་ཡང་། ཞེས་དང་།
ངའི་མི་ཚེ་ནང་ལ་ངས་རང་ལུགས་ཞེན་འཛིན་ཅན་གྱི་མི་མང་པོ་ཞིག་མཐོང་མྱོང་།
འོན་ཀྱང་མི་ཁྱོད་དེ་དག་ཐམས་ཅད་ལས་གདུག་རྩུབ་ཆེ་ཤོས་ཤིག་རེད། ཁྱོད་ཡུལ་
ཝ་རཱ་ཎ་སི་དངཡུལ་ནཱ་དྷི ཡ་ཡིཔཎ་ཌི་ཏ་རྣམས་ཀྱི་སྔོན་ལཡང་གོམ་གང་འགྲོབཞིན
འདུག ཁོང་ཚོས་ག་དུས་ཡུལ་སྲོལ་ལམ་ལུགས་ལ་མཁྲེགས་འཛིན་བྱེད་མཁན
རྣམས་མཐོང་དུས་ཡིད་སེམས་ཚིམས་པ་དང་། ཁྱོད་ལ་ཡུལ་སྲོལ་ལམ་ལུགས་
ལ་མཁྲེགས་འཛིན་བྱེད་པའི་ཁག་ཐེག་མཐའ་ཆོད་པ་དགོས་ཀྱིན་ཡོད་པ་རེད། ཁྱོད་
སྐྱོ་བོ་གཞན་ཞིག་ལ་དྭངས་སྙིགས་འབྱེད་པའི་ཆ་རྐྱེན་ཡོངས་སུ་ཚངབ་ཞིག་མ་རེད།
གང་ཡིན་ཟེར་ན། ཁྱོད་ཀྱིས་ཁོ་ཡེ་ཤུབ་རུ་འགྱུར་རྒྱུའི་དོགས་འཆར་བྱེད་ཀྱི་ཡོད་
- 201

པ་རེད། ཅེས་དང༌། དེ་རྗེས་མོ་ཧེམ་གྱིས་བསྐྱར་དུ་སྐད་ཆ་ཁ་ཤས་བརྗེ་སྒྱུར་བྱས་
ཏེ། གང་ལྟར་ང་ཐེངས་དང་པོར་ཐུག་སའི་དམུ་རྒོད་ཀྱི་སྐྱེ་བོ་ཤེས་ཡོན་དང་སློབ་
སྦྱོང་མེད་པ་ཞིག་གི་ལག་ཏུ་ངའི་རང་གི་བུ་མོ་དེ་སྤྲོད་ཐུབ་ཀྱི་མ་རེད། ཤེས་ཡོན
ཡོད་པའི་མི་རྣམས་མཚམས་མཚམས་སུ་དམ་པའི་གསུང་རབ་ཀྱི་སྒྲིག་གཞི་ཁ་ཤས་
ཀྱི་བཀག་རྒྱ་ལས་འདའ་སྲིད་པ་ཞིག་རེད། དེར་བརྟེན་ཁྱོད་ཀྱིས་ཁོང་ཚོ་ལ་རྩོད་
གླེང་བྱེད་ཆོག་པར་མ་ཟད་ཁྱོད་ཀྱིས་ཁོང་ཚོ་ལ་འཕྱ་སྨོད་ཁྲེལ་རྒོད་ཀྱང་བྱེད་ཆོག་
གི་རེད། འོན་ཀྱང་ག་རེ་བྱས་ནས་ངའི་སྙིང་རྗེ་བའིབུ་མོ་ལ་གཉེན་སྒྲིག་བཀག་འགོག་
གི་ཉེས་ཆད་གཏོང་གི་ཡོད་དམ། ཁྱོད་འདི་ཅི་འདྲའི་མི་བྱ་བ་ཐམས་ཅད་ལྡོག་ཕྱོགས་
མི་མཐུན་པ་རྐྱང་རྐྱང་བྱེད་མཁན་ཞིག་རེད། ཅེས་བརྗོད།
ནམ་ཞིག་མོ་ཧེམ་ཐོག་ཁང་ནས་ཕྱིར་འོག་ཤོད་དུ་བབས་ཏེ་ཐད་ཀར་ཨ་
ནན་དྷ་མོ་ཡེས་ཀྱི་འགྲམ་དུ་སོང་ནས། ཨ་མ། ཁྱོད་ཀྱིས་རང་གི་གྷོ་ར་ཡི་ཁ་
འགོག་རོགས། ཞེས་སྨྲས།
ཨ་ནན་དྷ་མོ་ཡེས་ཀྱིས། ག་རེ་བྱས་ནས། ཁོས་ག་རེ་བྱེད་ཀྱིན་
ཅེས་དྲིས།
འདུག
མཱོ་ཧེམ་གྱིས། དོན་དངོས་ཀྱི་ཆ་ནས་ངའི་ཤ་ཤི་དང་ལྷན་དུ་བྷི་ནོ་ཡིས་
གཉེན་སྒྲིག་བྱེད་རྒྱུ་གཏན་འཁེལ་བྱས་ནས་ཡོད་པར་མ་ཟད། གྷོ་ར་ཡིས་ཀྱང་
དེ་ལ་མོས་མཐུན་བྱུང་ཡོད། འོན་ཀྱང་ད་ལྟ་གློ་བུར་དུ་ཁོ་ལ་འགྱུར་བ་ཕྱིན་ནས་
བྷི་ནོ་ལ་ཧིན་དྷུ་བྱེད་པའི་ཆ་རྐྱེན་མ་འདང་བའི་བསམ་ཚུལ་ཞིག་སླེབས་འདུག
དེ་ནི་བྷི་ནོ་ཡི་ལྟ་གྲུབ་རྣམས་གནའ་བོའི་ཁྲིམས་ལུགས་གཏན་འབེབས་བྱེད་མཁན་
རྣམས་ཀྱི་སྒྲིག་གཞི་ཡོད་ཚད་དང་གཏན་ནས་མི་མཐུན་པ་ཞིག་གྷོ་ར་ལ་མངོན་
·202-

ཞིང་། དེར་བརྟེན་གྷོ་ར་ཁོ་ད་ལྟ་མ་རབས་ཐ་ཤལ་ཞིག་ཏུ་གྱུར་འདུག ཁོས་
ག་དུས་དེ་འདྲ་བྱེད་བཞིན་ཡོད་པ་དེ་ཁྱོད་ཀྱིས་ཤེས་གསལ་རེད། གང་ཡིན་
ཟེར་ན། གྷོ་ར་ཡིས་ཁྱོད་ཀྱི་བསམ་ཚུལ་ཁོ་ན་ལ་ཆ་འཇོག་བྱེད་ངེས་ཤིང་། གལ་
ཏེ་ཁྱོད་ཀྱིས་དེའི་སྐོར་ལ་སྐད་ཆ་ཞིག་བཤད་པ་ཡིན་ན་མ་འོངས་པའི་ངའི་བུ་མོའི་
གནད་དོན་དེ་ཐག་ཆོད་འབྱུང་བ་དང་། དེ་མིན་མོ་ལ་མག་པ་ཁོ་ལྟ་བུ་ཞིག་རག་
རྒྱུ་དེ་མི་སྲིད་པ་ཞིག་རེད། ཅེས་བརྗོད་པ་དང་ཆབས་ཅིག་མོ་ཧེམ་གྱིས་གྷོ་ར་
དང་ལྷན་དུ་སྐད་ཆ་ག་རེ་བྱུང་བ་དེ་ཞིབ་ཅིང་ཕྲ་བར་འགྲེལ་བརྗོད་བྱས།
ཨ་ནན་དྷ་མོ་ཡེས་བློ་ཕམ་ཤིན་ཏུ་སྐྱེས་ཤིང་དེ་ལས་ཀྱང་དངངས་འཚབ་ཆེ་
བ་ཞིག་ལ། མོའི་སེམས་ལ་གྷོ་ར་དང་བྷི་ནོ་གཉིས་ཀྱི་བར་ལ་མི་མཐུན་པའི་འགལ་
རྐྱེན་གཞི་རྒྱ་ཆེ་བ་ཞིག་འབྱུང་བཞིན་འདུག་སྙམ་ཏེ། མོ་ཐོག་ཁང་དུ་སོང་ཞིང་དེར་
གྷོ་ར་ཡིས་གོམ་འགྲོས་བྱེད་མཚམས་བཞག་ནས་རབ་གསལ་ཉི་འོད་གཡབ་སྟེང་
གི་ཁོའི་ཁང་མིག་ནང་ནས་རྐུབ་བཀྱག་ཅིག་གི་སྟེང་དུ། རྐང་པ་གཉིས་ཕན་ཚུན་
བསྣོལ་ཏེ་མར་བསྡད་ནས་དེབ་ཅིག་ཀློག་བཞིན་ཡོད་པའི་སར་སླེབས། མོས་རྐུབ་
བཀྱག་གཞན་ཞིག་ཚུར་འཐེན་ནས་ཁོའི་འཁྲིས་སུ་མར་བསྡད་ཅིང་། སྐབས་དེར་
གྷོ་ར་ཡིས་རང་གི་རྐང་པ་གཉིས་ཐད་ཀར་མར་ཕབས་ནས་མོའི་གདོང་ལ་བལྟས།
ཨ་ནན་དྷ་མོ་ཡེས་ཀྱིས། ངའི་བརྩེ་བའི་གྷོ་ར། ཞེས་སྐད་ཆའི་འགོ་
བཙུགས་ནས། ཁྱོད་ཀྱིས་ངའི་སྐད་ཆ་ལ་ཉོན་དང༌། ཁྱོད་ཀྱིས་བྷི་ནོ་ལ་ཁ་
རྩོད་མ་བྱེད། ང་ལ་མཚོན་ན་ཁྱོད་གཉིས་སྤུན་མཆེད་ལྟ་བུ་ཞིག་ཡིན་པ་དང་
ངས་ཁྱོད་གཉིས་ཀྱི་བར་གྱི་བསམ་ཚུལ་ཐ་དད་པ་རྣམས་ལ་བསམ་གཞིག་བྱེད་
མི་ཐུབ་པ་ཞིག་རེད། ཅེས་སྨྲས།
203-

གྷོ་ར་ཡིས། གལ་ཏེ་ངའི་གྲོགས་པོ་ཡིས་རང་ཉིད་རང་དབང་མེད་པར
གཅོག་གཏུབ་བྱེད་འདོད་ཡོད་ན། ང་ཁོའི་རྗེས་སུ་བརྒྱུགས་ནས་རང་གི་དུས་
ཚོད་ཆུད་ཟོས་སུ་གཏོང་གི་མིན། ཞེས་བཤད།
ཨ་ནན་དྷ་མོ་ཡེས་ཀྱིས། ངའི་སྙིང་ཉེ། ངས་ཁྱོད་གཉིས་ཀྱི་བར་གྱི་
དཀའ་རྙོག་དེ་ཤེས་ཀྱི་མི་འདུག འོན་ཀྱང་གལ་ཏེ་བྷི་ནོ་ཡིས་ཁྱོད་གཉིས་ཀྱི་བར་
གྱི་གྲོགས་པོའི་འབྲེལ་ཐག་དེ་གཅོད་འདོད་ཡོད་པ་ཁྱོད་ཀྱིས་ཡིད་ཆེས་ཡོད་ན།
ཁྱོད་ཀྱིས་ཁོ་ཚུར་རང་ཕྱོགས་སུ་སྦྲེལ་མ་ཐུབ་ན་ཁྱོད་གཉིས་ཀྱི་གྲོགས་པོའི་གདེང་
འཇོག་དེ་གང་ཞིག་ཏུ་ཡོད་དམ། ཞེས་སྨྲས།
གྷོ་ར་ཡིས། ཨ་མ་ཁྱོད་ཀྱིས་ང་ཐད་ཀའི་ལམ་ལ་ཞུགས་ནས་འགྲོ་འདོད་
ཡོད་མཁན་ཞིག་ཡིན་པ་ཤེས་གསལ་རེད། གལ་ཏེ་མི་སུ་ཞིག་ལ་ར་སྐོར་འདི་
ནས་རྐང་པ་བགྲད་དེ་འགྲོ་འདོད་ཡོད་ན། ངས་ཁོ་ལ་ཁོའི་རྐང་པ་གཉིས་ཀ་
དེ་ངའི་ཕྱོགས་ནས་ཕར་ལེན་རོགས་ཞེས་བརྗོད་རྒྱུ་ཡིན་པ་ལས། ངས་ངེད་
གཉིས་སུ་ཞིག་གི་སེམས་ལ་ཕོག་ཐུག་བྱས་ཡོད་པའི་བྱ་བའི་བརྒྱད་རིམ་ལ་བསམ
བློ་གཏོང་གི་མིན། ཞེས་བཤད།
ཨ་ནན་དྷ་མོ་ཡེས་ཀྱིས་ནང་ཚགས་ཀྱི་སྒོ་ནས། དོན་ངོ་མ་ཁྱོད་གཉིས་
ཀྱི་བར་ལ་ག་རེ་བྱུང་སོང་ངམ། ཞེས་དྲིས།
གྷོ་ར་ཡིས། ཁོ་བྷ་རཱམོ་ཡི་ཁྱིམ་ཚང་ཞིག་གི་ནང་དུ་འགྲོ་འོང་བྱེད་ཀྱིན་
འདུག དེ་ཁོའི་ནོར་འཁྲུལ་ཚབས་ཆེན་ཞིག་མ་རེད་དམ། ཞེས་དང་། དེ་ནི་
སྒྲུང་རིང་པོ་ཞིག་རེད། ཨ་མ། ཞེས་སྨྲས།
ཨ་ནན་དྷ་མོ་ཡེས་ཀྱིས། དེ་ག་རེ་ཡིན་ན་ཡིན་དུ་ཆུགས། འོན་ཀྱང་ང་
204

ལ་དེའི་ཐོག་ཏུ་སྐད་ཆ་ཆུང་ཆུང་ཞིག་བཤད་རྒྱུ་ཡོད། ཁྱོད་ཀྱིས་རང་ཉིད་ལ་རང་
མཐོང་བྱས་ཏེ་རང་གི་ཐེངས་ཤིག་ལ་ལངས་ཕྱོགས་གང་ཞིག་ལ་ལག་པ་འཆང་ན་
དེ་ནམ་ཡང་བློས་མི་གཏོང་ན། ག་རེ་བྱས་ནས་ཁྱོད་ཀྱིས་བྷི་ནོ་འདི་ལྟར་གློད་ཆོག་
ཆོག་ཅིག་ཏུ་ངོས་འཛིན་བྱེད་ཀྱིན་ཡོད། ཁྱོད་ཀྱི་ཨ་བྷི་ནཱ་ཤི་ཁྱོད་རང་ཉིད་ཀྱི་ཤོག་
ཁག་སྡེ་ཁོངས་ནས་ཕྱིར་འཐེན་བྱེད་འདོད་བྱས་ན། ཁྱོད་ཀྱིས་ཏན་ཏན་ཁོལ་དཀའ་
རྙོག་མེད་པར་འཐོན་འཇུག་གི་ཡིན་ནམ། བྷི་ནོ་མིང་དོན་མཚུངས་པའི་གྲོགས་
པོ་ཞིག་ཡིན་པའི་རྒྱུ་མཚན་གྱིས། ཁོ་དང་མཛའ་མཐུན་གྱི་འབྲེལ་བའི་རྒྱུན་བསྲིང་
རྒྱུ་དེ་ཁྱོད་ལ་གནད་དོན་ཆུང་ཆུང་ཞིག་རེད་དམ། ཞེས་དྲིས།
གྷོ་ར་ཁ་གྲག་རྒྱུ་མེད་པར་ལུས་པ་དང་ཆབས་ཅིག་ཁོལ་བསམ་བློ་སྣ་ཚོགས་
འཁོར། གང་ཡིན་ཟེར་ན། ཨ་ནན་དྷ་མོ་ཡེས་ཀྱི་སྐད་ཆ་རྣམས་ཀྱིས་ཁོ་རང་
ཉིད་ཀྱི་སེམས་པ་དེ་བྷི་ནོ་ཡི་ཕྱོགས་ལ་ཕྱི་གསལ་ནང་གསལ་བྱས། དུས་སྐབས་
འདི་དག་ཐམས་ཅད་དུ་ཁོས་རང་ཉིད་ཀྱི་འགན་འཁྲིའི་ལས་དོན་གྱི་ཆ་ནས་གྲོགས
པོའི་འབྲེལ་བ་དེ་བློས་གཏོང་རྒྱུ་ཡིད་ལ་འཁོར། ད་ལྟ་ཁོས་དེའི་ལྡོག་ཕྱོགས་
ཀྱི་འགལ་ཟླ་དེ་དངོས་ཡོད་བདེན་པ་ཡིན་པ་མཐོང་། ཁོས་སྔ་ས་ནས་བྷི་ནོ་ཡི་
བརྩེ་དུང་ལ་ཐལ་ཆ་བྱུང་ཡོད་པའི་ཐོག་ལ་ནག་ཉེས་ཀྱི་ཆད་པ་གཅོད་རྒྱུའི་གྲ་སྒྲིག
ཡོད་པ་ཞིག་རེད། གང་ཡིན་ཟེར་ན། དེ་ནི་ཁོའི་གྲོགས་པོའི་འབྲེལ་ལམ་གྱི་
དགོས་འདུན་གྱིས་ཁོ་གཉིས་ཀྱི་བར་གྱི་གྲོགས་པོའི་འབྲེལ་བ་ལ་གུས་བརྩི་དང་
ལེན་མ་བྱས་པའི་རྒྱུ་མཚན་གྱིས་རེད། ཁོ་གཉིས་ཀྱི་བར་གྱི་གྲོགས་པོའི་འབྲེལ་
ལམ་གྱི་སྟོབས་ཤུགས་ཀྱིས་བྷི་ནོ་རང་གི་ཁ་ཆེམས་ཀྱི་ཐོག་ཏུ་མགྱོགས་མྱུར་དུ་
གནས་པར་བྱེད་པའི་མཚམས་སྦྱོར་འབྲེལ་མཐུད་ཀྱི་ཐོབ་ཐང་རྩོད་ལེན་བྱས་པ་
205-

དང་མཉམ་དུ། གྷོ་ར་ཡི་སེམས་ལ་མི་སྡུག་པའི་ཟུག་རྔུ་འབའ་ཞིག་སྐྱེས། དེ་
ནི་རང་གི་བསམ་དོན་བཞིན་མ་བྱུང་བའི་རྒྱུ་མཚན་གྱིས་རེད།
དེ་རྗེས་མགྱོགས་པོར་ཨ་ནན་དྷ་མོ་ཡེས་ཀྱིས་མོའི་སྐད་ཆ་རྣམས་ཀྱིས་
སེམས་འགུལ་ཞིག་བསྐྲུན་ཡོད་པ་མཐོང་ནས་ཡར་ལངས་ཏེ། སྐད་ཆ་དེ་ལྷག་
གང་ཡང་མ་བཤད་པར་འགྲོ་རྩིས་བྱས། གྷོ་ར་རང་གི་རྐུབ་བཀྱག་ལས་མཆོངས་
ཏེ་བྲེལ་ཚུབ་ཀྱི་ངང་ནས་ཁོའི་སྟོད་དཀྲིས་དེ་འཇོག་སྒྲོམ་ལས་བླངས་ཤིང་། སྐབས་
དེར་ཨ་ནན་དྷ་མོ་ཡེས་ཀྱིས། ཁྱོད་གང་དུ་འགྲོ་རྒྱུ་ཡིན་ནམ། ཞེས་སྨྲས།
གྷོ་ར་ཡིས། བྷི་ནོ་ལ་ཐུག་པར་འགྲོ་རྒྱུ་ཡིན། ཞེས་སྨྲས།
ཨ་ནན་དྷ་མོ་ཡེས་ཀྱིས། དང་པོར་ཁྱོད་ཀྱིས་དགོང་ཟས་ཟ་རྒྱུ་མིན་ནམ།
ཟ་མ་ཟ་ཆོག་ཆོག་ཡིན། ཞེས་བཤད།
གྷོ་ར་ཡིས། ངས་བྷི་ནོ་ཚུར་ང་མཉམ་དུ་འཁྲིད་ཡོང་གི་ཡིན། དེ་རྗེས་
ང་ཚོས་དགོང་ཟས་མཉམ་དུ་ཟ་ཆོག ཅེས་སྨྲས།
ཨ་ནན་དྷ་མོ་ཡེས་མར་འོད་ཤོད་དུ་འགྲོ་རྩིས་བྱས་པའི་སྐབས་དེར། མོས་
རྡོག་སྒྲ་ཞིག་གྲགས་ནས་འོང་བ་ཐོས་བ་དང་ལྷན་དུ་གོམ་མཚམས་བཞག་ཅིང་།
སྐབས་དེར་གྷོ་ར་ཡིས་བྷི་ནོ་འདིར་སླེབས་ཚར་འདུག ཅེས་སྨྲས་ཤིང་དེ་ལྟར་
སྨྲས་པའི་མཇུག་ཐོག་དེ་མ་ཐག་ཏུ་ཁོ་ཨ་ནན་དྷ་མོ་ཡེས་ཀྱི་འཁྲིས་སུ་འབྱོར།
ཨ་ནན་དྷ་མོ་ཡེས་ཀྱི་མིག་གཉིས་མཆི་མས་གང་པ་དང་ཆབས་ཅིག་ཁམཐོང་
ཞིང༌། དེ་རྗེས་ངག་ནས་མཛའ་བརྩེ་དང་བཅས། ངས་བལྟས་ན་ཁྱོད་ཀྱིས་ད་
དུང་དགོང་ཟས་ཟོས་མེད་པ་འདྲ། ཡོད་དམ་ངའི་བུ་བྷི་ནོ། ཞེས་དྲིས།
བྷིནོ་ཡིས། མེད། ཨ་མ། ངས་དགོང་ཟས་ཟོས་མེད། ཅེས་ལན་བཏབ།
-206-

ཨ་ནན་དྷ་མོ་ཡེས་ཀྱིས། དེས་ན་ཁྱོད་ཀྱིས་དགོང་ཟས་འདི་ནས་ཟོ།
ཞེས་སྨྲས།
བྷི་ནོ་ཡིས་གྷོ་ར་ཡི་ཕྱོགས་སུ་བལྟས་ཤིང༌། གྷོ་ར་ཡིས། བྷི་ནོ། ཁྱོད
ཚེ་རིང་པར་ཤོག ང་ད་ལྟ་རང་ཁྱོད་ལ་ཐུག་འཕྲད་དུ་ཡོང་རྩིས་བྱེད་བཞིན་ཡོད།
ཅེས་སྨྲས།
ཨ་ནན་དྷ་མོ་ཡེས་ཀྱིས་རང་གི་སེམས་ཀྱི་ནང་ནས་རྡོག་ཁྲེས་ཁུར་པོ་ཞིག་
ཡར་བཀྱགས་པ་ལྟ་བུར་ཚོར་བ་དང་ལྷན་དུ་གྲོགས་པོ་ཁོ་རང་གཉིས་གཅིག་པུར་
བཞག་ནས་མགྱོགས་མྱུར་དུ་ཕར་རྒྱང་རིང་སར་ཕྱིན། ནམ་ཞིག་ཁོ་གཉིས
མར་བསྡད་ཚེ་ཁོ་གཉིས་སུ་ཞིག་ལའང་ཁོ་རང་གཉིས་ཀྱི་སེམས་ཀྱི་ནང་གི་ཐོག་
མའིབསམ་བློའི་བརྗོད་གཞིའི་ཐོག་ལ་བསམ་འཆར་བརྗེ་རེས་བྱེད་རྒྱུའི་སྙིང་སྟོབས་
མེད་པར་གྱུར། གྷོ་ར་ཡིས་སྐད་ཆ་ཆུང་ཆུང་ཞིག་གིས་སྣེ་ཁྲིད་དེ། ང་ཚོ་གཞོན་
ནུ་ཚོའི་སྐྱིད་སྡུག་ཚོགས་པ་ལ་ལུས་རྩལ་དགེ་རྒན་གསར་པ་ཞིག་རག་པ་དེ་ཁྱོད་
ཀྱིས་ཤེས་ཀྱི་འདུག་གམ། ཞེས་སྐད་ཆའི་འགོ་བཙུགས་ཏེ། ཁོ་ཕུལ་དུ་བྱུང་
བའི་དགེ་རྒན་ཞིག་རེད། ཅེས་བཤད། དེ་ལྟར་བྱས་ནས་ཁོ་གཉིས་ཀྱིས་མཚན
མོའི་དགོང་ཟས་ལ་སྐད་གཏོང་རག་བར་དུ་སྐད་ཆ་བཤད་ནས་བསྡད་ཅིང་དེ་
རྗེས་ཁོ་གཉིས་མར་འོག་ཁང་དུ་དགོང་ཟས་ཟ་རུ་ཕྱིན་
ནམ་ཞིག་ཁོ་གཉིས་མར་དགོང་ཟས་ཀྱི་འགྲམ་དུ་བསྡད་ཚེ། ཨ་ནན་
དྷ་མོ་ཡེས་ཀྱིས་ཁོ་གཉིས་ཀྱི་ཁ་བརྡའི་ཕྱོགས་ནས་ད་དུང་ཁོ་གཉིས་ཀྱི་བར་གྱི་སེང་
རས་ཀྱི་གདོང་ཁེབས་དེ་ཡར་བཀྱགས་མེད་པ་མཐོང་ཐུབ་པ་ཞིག་རེད། དེར་
བརྟེན་མོས་ཁོ་གཉིས་ཀྱི་བཟའ་བཏུང་གྲུབ་རྗེས། བྷི་ནོ། ད་ལྟ་ཧ་ཅང་འཕྱི་པོ་
207-

ཆགས་འདུག ངས་ཁྱོད་ཀྱི་གནས་ཚང་ལ་ལན་ཞིག་བསྐྱལ་ཆོག དེ་རིང་
དགོང་མོ་ཁྱོད་ངེས་པར་དུ་འདིར་སྡོད། ཅེས་སྨྲས།
བྷི་ནོ་ཡིས་གྷོ་ར་ཡི་གདོང་ལ་འདྲི་རྩད་ཀྱི་ཟུར་མིག་ཅིག་འཕངས་ཤིང༌།
དེ་རྗེས་ཁོས། ལེགས་སྦྱར་གྱི་ངག་རྒྱུན་གཏམ་དཔེ་ཞིག་ལ། སྐྱེ་བོ་སུ་ཞིག་
གིས་དགོང་ཟས་གྲུབ་ན་དེ་རྗེས་རྒྱལ་པོ་ལྟ་བུའི་བརྟུལ་ཞུགས་བཟུང་ནས་སྣོད་
རིགས་པ་བཤད་ཡོད་པ་ལྟར། ང་མཚན་མོ་འདི་ལ་སྲང་ལམ་ཁྲོད་དུ་འགྲོ་རྒྱུ་
མིན། འདི་ནས་ངལ་གསོ་བརྒྱབས་ཏེ་འདུག་གི་ཡིན། ཞེས་སྨྲས།
དེ་རྗེས་ཁོ་གཉིས་ཐོག་ཁང་དུ་ཕྱིན་ནས་ཐོག་ཁེབས་མེད་པའི་རབ་གསལ་
ཉི་འོད་གཡབ་སྟེང་གི་ཁྱམས་སྟེགས་སྟེང་དུ་རྩྭ་འཐག་ས་གདན་ཞིག་བཀྲམས་
ནས་ཡོད་པ་དེའི་སྟེང་དུ་བསྡད། མཁའ་ངོས་སུ་སྟོན་གྱི་ཟླ་ཟེར་གྱི་རླབས་རིས་
མངོན་པར་འཕྲོ་ཞིང་སྤྲིན་དཀར་གྱི་དུམ་བུ་སྲབ་ཅིང་ཕྲ་བ་རྣམས་ནི་བཟི་གཉིད་
ཀྱི་ངན་སྔགས་ཐུང་ངུ་ཞིག་དང་འདྲ་བར་ཉ་གང་གི་ཟླ་བ་སྣང་མེད་དུ་སྐྱུར་འཇོག་
བྱས་ཏེ་རྒྱང་རིང་དུ་འཕུར་ལྡིང་བྱས་ཏེ། ཕྱོགས་ཐམས་ཅད་དང་བར་མཚམས་
ཐམས་ཅད་དེ་གནམ་ས་ཡི་མཐའ་ལ་གཏུགས་པའི་ཕྱོགས་དང༌། དཔངས་
ཐམས་ཅད་ཀྱི་མཐོ་ས་ན་གྲལ་བསྟར་འཐེན་ནས་ཕྱོགས་ཀུན་ཏུ་བསྲེས་ཏེ་ལྗོན་
ཤིང་གི་རྩེ་མོ་རྣམས་སུ་འདྲེས་ནས་ཡོད་པ་ནི། གོ་དོན་མེད་པ་ཞིག་སྟེ་བསིལ་
གྲིབ་དང་འོད་སྣང་གི་སྙིང་པོ་མེད་པའི་རྣམ་རྟོག་གི་སྤྲོས་པ་ལྟ་བུ་ཞིག་རེད།
ཉེ་འདབས་ཀྱི་ཕྱག་མཆོད་ཁང་དུ་ཡོད་པའི་ཆུ་ཚོད་ཀྱིས་དུས་ཚོད་བཅུགཅིག་
ལ་སླེབས་པའི་ཅོང་བརྡ་བརྡུངས་ཤིང༌། གཞན་འཁྱགས་པ་བྱེ་རིལ་སྐོར་ཚོང་བྱེད་
མཁན་རྣམས་ཀྱི་མཇུག་མཐའི་སྐད་འབོད་དང་འགྲིམ་འགྲུལ་གྱི་སྐད་ཅོར་གསལ་
—208-

ལ་མི་གསལ་བ་དེ་རྣ་བར་གྲགས་ནས་འོང་བ་ལས། དེ་མིན་ཉེ་འཁོར་གྱི་སྲང་ལམ་
གུ་དོག་པོ་དེའི་ནང་དུ་གཉིད་མི་ཁུག་པའི་རྟགས་མཚན་ཅི་ཡང་མེད་པ་ཞིག་རེད།
དེ་ལྟ་ནའང་མཚམས་མཚམས་སུ་ཁྱི་ཞིག་ཟུག་པ་དང་གཞན་ཐབ་ཚང་གི་ཁ་གཏད་
དུ་ཡོད་པའི་ཁྱིམ་མཚེས་གྲོང་པ་རྣམས་ཀྱི་རྟ་རྣམས་ཀྱིས་ཁོང་ཚོའི་ཤིང་ཁང་གི་རྟ་
ར་ནང་ནས་འཚེར་སྐད་སྒྲོག་བཞིན་ཡོད་པ་དེ་ཚོད་དཔག་བྱེད་ཐུབ་པ་ཞིག་རེད།
དུས་ཡུན་རིང་པོ་ཞིག་ལ་ཁོགཉིས་སུ་ཞིག་གི་ཕྱོགས་ནས་ཀྱང་སྐད་ཆ་མ་བཤད་
ཅིང་། མཐའ་མཇུག་ཏུ་བྷི་ནོ་ཡིས་དོགས་པ་དང་བཅས་ཐོག་མར་སྐད་ཆའི་འགོ་
བཙུགས། འོན་ཀྱང་རིམ་གྱིས་པོའི་སེམས་ཀྱི་ཚོར་འདུ་དྲག་པོ་ལ་སྙིང་ནད་ཡོངས་
སུ་སང་བར་བྱེད་དུ་བཅུགས་ནས་སེམས་ཀྱི་ནང་གིསྐད་ཆ་ཡོངས་སུ་རྫོགས་པ་དེ་
བཤད། ངའི་སྙིང་དེ་སྙིང་རང་ཉིད་ཀྱི་ནང་དུ་ཁ་ཁེངས་ནས་འདུག གྷོ་ར། ངའི་
སེམས་ལ་ཁྱོད་ངའི་སེམས་ནང་གི་གནད་དོན་གྱི་བརྗོད་གཞི་དེའི་ཐོག་ལ་སྤྲོ་བ་མི་
འདྲེན་པ་ཤེས་ཀྱིན་འདུག ཡིན་ནའང་ངས་ཁྱོད་ལ་ཚང་མ་བཤད་མ་ཚར་བར་
མུ་མཐུད་དུ་ཉར་ཐུབ་པ་མི་འདུག ངས་དེ་དོན་དག་ཡག་པོ་ཞིག་གམ་ཡང་ན་ངན་
པ་ཞིག་ཡིན་པའི་ཐག་གཅོད་གང་ཡང་བྱེད་མི་ཐུབ་ནའང། ངས་ཏག་ཏག་ཤེས་
ཐུབ་པ་དེ་ནི་དེ་དོན་མེད་ཀྱི་བྱ་བ་ཅོལ་ཆུང་གི་གཏམ་བཤད་ཅིག་ཏུ་མི་འགྱུར་པ་ཤེས་
ཀྱིན་འདུག ངས་དེའི་སྐོར་གྱི་འབྲེལ་བ་ལ་བསམ་གཞིག་རྒྱ་ཆེན་པོ་བྱས་ནས་ངའི་
སེམས་ལ་དེ་ཚོ་ཚང་མ་ཤེས་པར་བྱ་ཐུབ་པ་ཞིག་ཡིན་པ་ངས་ཤེས་ཀྱིན་ཡོད་སྙམ་
ཞིང་། དེ་ནི་ཕལ་ཆེར་མི་ཞིག་གིས་ནམ་ཞིག་མཚོ་ཞིག་གི་འདྲ་རིས་གཟུགས་བརྙན་
ཞིག་མཐོང་སྐབས། ཆུ་རྩེད་བྱེད་པའི་སྤྲོ་དགའ་འཕེལ་བའི་སྟོང་བསམ་གྱི་རྨི་ལམ་
རྨིས་པ་ལྟ་བུ་ཞིག་རེད། འོན་ཀྱང་ད་ལྟ་ང་ཆུ་ཡི་ནང་དུ་ཡོད་པར་བརྟེན། དེ་ང་
209-

ལ་གནད་དོན་ལས་སླ་བོ་ཞིག་གཏན་ནས་མ་རེད། ཅེས་བཤད།
ངོ་སྤྲོད་ཀྱི་རིམ་པ་འདི་དང་ལྷན་དུ་བྷི་ནོ་ཡིས་རང་གི་མི་ཚེའི་ནང་དུ་བྱུང་
བའི་ཡ་མཚན་པའི་ཉམས་མྱོང་དེ་ཇི་ལྟར་རང་གིས་ནུས་པ་དེ་ལྟར་དུ་གྷོར་ལ་གསང་
རྒྱ་རྟོལ་བའི་འགོ་བཙུགས། དེང་སང་ཁོའི་སེམས་ངོས་སུ་ཅི་ཞིག་འཐད་ལྡན
དུ་བཟུང་ཡོད་པ་དེ་ནི་ཁོའི་ཉིན་མོ་དང་མཚན་མོ་ཐམས་ཅད་ཀྱིས་ཁོ་ཡོངས་སུ
བསྒྲིལ་ནས་ཡོད་པ་ལྟ་བུ་ཞིག་དང་། དེ་ནི་ནམ་མཁའ་ཡི་ངོས་སུ་བར་སྣང་གི་
སྟོང་ཆ་མེད་པ་ལྟ་བུ་ཞིག་རེད། འོན་ཀྱང་དེ་ནི་ཞིམ་མངར་གྱི་བཅུད་ཀྱིས་ཡོངས་
སུ་གཏམས་ནས་ཡོད་པ་ཞིག་སྟེ། དཔྱིད་དུས་ཀྱི་སྦྲང་ཚང་ཞིག་དང་ལྷན་དུ
ཡོད་པའི་སྦྲང་རྩི་ལྟ་བུ་ཞིག་རེད། དེང་སྐབས་དངོས་པོ་ཐམས་ཅད་ཁོ་དང་བར་
ཐག་ཉེ་ཞིང་ཁོ་ལ་ཐོག་རེག་བྱེད་པ་དང་། དེ་ནི་ཁོ་ལ་མཚོན་ན་གོ་དོན་གསར་
པ་ཞིག་དང་ཁོས་རང་ཉིད་སྔོན་ཆད་འཛམ་གླིང་འདི་ལ་སྙིང་ཐག་པ་ནས་དགའ་
ཞེན་སྐྱེས་མྱོང་ཡོད་མེད་གཏན་ནས་མི་ཤེས་པ་ཞིག་གི་མཚམས་སུ་སླེབས། ནམ་
མཁའ་ནི་ཆེས་ངོ་མཚར་ཆེ་ཞིང་འོད་ཀྱི་སྣང་བ་ནི་རབ་ཏུ་ཡ་མཚན་པ་ཞིག་སྟེ།
རྒྱུས་མངའ་མེད་པའི་རྐང་འགྲུལ་མཁན་གྱི་ཆུ་ཀླུང་གི་འབབ་རྒྱུན་སྲང་ལམ་བརྒྱུད་
ནས་འགྲོ་བཞིན་ཡོད་པ་དེ་ཡང་ཆེས་གཏིང་དཔག་དཀའ་བའི་དངོས་ཡོད་ཀྱི་
དངོས་པོ་ངོ་མ་ཞིག་ཏུ་མཐོང་ཐུབ་པ་ཞིག་རེད། ཁོའི་སེམས་ལ་རང་ཉིད་སུ་
ལ་ཐུག་འཕྲད་བྱུང་བ་དེ་ཐམས་ཅད་ལ་ཕན་གྲོགས་བྱེད་འདོད་ཀྱི་འདུན་པ་དུང་
དུང་དུ་སྐྱེས་ཤིང་། ཇི་ལྟར་རྟ་བདུན་དབང་པོས་རིས་སུ་མེད་པར་བྱ་བ་བྱེད
པ་བཞིན་དུ་རང་ཉིད་ཀྱི་ནུས་ཤུགས་ཡོད་ཚད་འཛམ་གླིང་འདིའི་ཕྱོགས་སུ་ནམ་
ཡང་ནུབ་པ་མེད་པར་ལེགས་སྐྱེས་སུ་འབུལ་དགོས་སྙམ་པའི་འདུན་པ་སྐྱེས།
·210-

བྷི་ནོ་ཡི་སྐད་ཆ་བཤད་སྟངས་ཀྱི་ངོས་ནས་བལྟས་ན་སུ་ཞིག་གིས་ཀྱང་ཁོའི་
སེམས་ཀྱི་ནང་དུ་མི་དམིགས་བསལ་བ་ཞིག་ཡོད་པའི་སྡོམ་ཚིག་འཇོག་དཀའ་
བ་ཞིག་རེད། ཁོ་ལ་ཕར་བལྟས་ན་མི་ཞིག་གི་མིང་བརྗོད་འདོད་ཀྱི་འདུན་པ་
ཤུགས་དྲག་པོ་ཡོད་པར་མ་ཟད་དེ་ཡང་གོ་རྒྱུ་བཏང་ནས་སྨྲ་བར་འདོད་ཅིང་།
ཁོའི་སེམས་ལ་ཕལ་ཆེར་དེ་ལྟར་སྨྲས་ན་དེ་ནི་ནག་ཉེས་བསགས་པའི་ཉེས་སྐྱོན་
ཞིག་ཏུ་འགྱུར་པ་དང༌། དེ་ནི་རང་དབང་གི་སྒོ་ནས་གཞན་ལ་དམའ་འབེབ་
ཏུ་འགྱུར་པ་ཞིག་ཏུ་ཚོར་བཞིན་ཡོད་པ་ཞིག་རེད། འོན་ཀྱང་དེ་ལྟ་བུའི་དམིགས་
བསལ་བའི་མཚན་མོ་ཞིག་ལ་རང་གི་གྲོགས་པོའི་འཁྲིས་སུ་ལྷིང་འཇགས་ཀྱི་མཁའ་
འོག་ཏུ་བསྡད་དེ་རང་གི་སེམས་ཀྱི་བརྗོད་འདོད་ཀྱི་སྐད་ཆ་ལ་སྟངས་འཛིན་བྱས་
ཏེ་ཡོད་པ་ནི་གཞན་དབང་འདོད་བསྟན་ཁོ་ན་ཞིག་རེད།
ཅི་འདྲའི་ཡིད་དུ་འོང་བའིབཞིན་རས་ཤིག་ལ་ཨང་། ཇི་ལྟར་མོའི་ཞི་འཇམ་
གྱི་དཔྲལ་བ་ཡི་དཀྱིལ་དུ་བདེ་སྐྱིད་ཀྱི་འོད་སྣང་འབྱིན་པའི་ལང་ཚོ་ཡིས་འཇམ་ཞིང་
མཉེན་པའི་སྒོ་ནས་རང་ཉིད་ཀྱི་གསང་བ་གསལ་སྟོན་བྱེད་བཞིན་ཡོད་པ་ཞིག་རེད་
ཨང་། ཅི་འདྲའི་རྣམ་དཔྱོད་ཀྱི་དཔལ་དང་ལྡན་པ་ཞིག་སྟེ། མོའི་གདོང་དབྱིབས་
ཀྱི་རྣམ་འགྱུར་ཁྲོད་ཀྱི་གཏིང་ཟབ་པའི་དངོས་པོ་དེ་བརྗོད་དུ་མེད་པ་ཞིག་རེད་ཨང་།
ཇི་ལྟར་མོའི་འཛུམ་མདངས་གྱི་འོད་དང་ལྷན་དུ་སྤྲོས་པའི་མོའི་ནང་གི་གཤིས་རྒྱུད་
ཀྱི་ཚོར་འདུའི་མེ་ཏོག་གི་ཆུན་པོ་རྣམས་ནི། མོའི་མིག་གཉིས་ཀའི་ཕྱི་རོལ་ན་ནམ
ཞིག་མོས་འཛུམ་མདངས་ཕྱང་བ་དང་ཆབས་ཅིག་ཁ་འབུས་ནས་ཡོང་བ་ཞིག་རེད་
ཨང་། ཚུལ་ཇི་ལྟར་བརྗོད་དུ་མེད་པའི་དངོས་པོ་དེ་དག་མོའི་མིག་གཉིས་ཀའི་རྫི་
མའི་གྲིབ་བསིལ་འོག་ཏུ་མངོན་མེད་དུ་ཡིབ་སྡོད་བྱེད་ཀྱི་ཡོད་པ་ཞིག་དང༌། མོའི་
211-

ལག་པ་གཉིས་ནི་ངག་སྨྲ་བའི་ལས་སུ་འཇུག་འདོད་པ་ལྟ་བུ་ཞིག་ལ། མོའི་སེམས་
ཀྱི་དད་གུས་ཀྱི་སྲི་ཞུ་ཡི་འཇོ་སྒེག་ཁྲོད་དུ་ཆེད་མངགས་སུ་ཉེ་བར་ཞུགས་པ་ཞིག་རེད་
ཨང་། བྷི་ནོ་ཡི་སེམས་ལ་དེ་ལྟ་བུའི་མི་ཚེ་དང་ལང་ཚོ་དེ་མིག་ཤེས་འདི་ལ་དོན་དང་
ལྡན་པ་ཞིག་ཏུ་འགྱུར་ངེས་སྙམ་པ་དང་འབྲེལ་དགའ་ཚོར་གྱི་ཆུ་རླབས་རྒྱ་ཆེན་པོ་
ཞིག་ཇི་ལྟར་ཁོའི་སྙིང་དུ་ཡང་ཡང་བསྐྱར་ཏེ་བརྒྱུགས་པ་བཞིན་དུ་དེའི་རླབས་ཕྲེང་
གི་ལྦུ་བ་ཡང་ཁོའི་བྲང་ངོས་སུ་ཡང་ཡང་རྡབ་བཞིན་ཡོད་པ་ཞིག་རེད།
དེར་བརྟེན་ཁོའི་ངག་ནས་དམིགས་བསལ་ཅན་གྱི་ཉམས་མྱོང་བསགས་པ་
ལས་ལྷག་པའི་ངོ་མཚར་པ་ཞིག་གང་ཡང་མེད་ནའང་། འཛམ་གླིང་འདིའི་ནང་
གི་མི་མང་པོ་ཞིག་ལ་ཉམས་མྱོང་གི་མཐོང་སྣང་ཙམ་ལས་མེད་པར་མི་ཚེ་ཧྲིལ་པོ་སྐྱེལ་
བཞིན་མི་འདུག་གམ། དེ་ནི་སྨྱོསྨོན་པའི་རང་གཤིས་ཤིག་གམ་ཡང་ན་གང་ལྟར་
ཕྱིན་ཅི་ལོག་པའི་གནས་ལུགས་ཤིག་མ་རེད་དམ། གལ་སྲིད་དེ་དེ་འདྲ་ཞིག་ཡིན་
ན་ད་ལྟ་དེ་བཀག་སྡོམ་བྱེད་རྒྱུ་ཧ་ཅང་འཕྱིས་དྲགས་པ་ཞིག་རེད། གལ་ཏེ་གཙང་
ཆུ་ཆེན་པོའི་རྒྱུག་ཕྱོགས་ཤིག་གིས། ཁོ་མཚོ་འགྲམ་ཆེ་གེ་མོ་ཞིག་ལ་ཁྱེར་པ་ཡིན
ན་དེ་འགྲིག་པ་རེད། ཡིན་ནའང་གལ་ཏེ་ཁོ་ཆུ་ཁར་འཕྱོ་ནས་འཁྱེར་པའམ། ཡང་
ན་ཆུ་གཏིང་དུ་བྱིངས་ནས་ཁུར་པ་ཡིན་ན་དེ་ནི་ཕན་ཐོགས་མི་འབྱུང་བ་ཞིག་དང་
དཀའ་རྙོག་དེ་ནི་ཁོས་རང་ཉིད་ཉེན་ཁ་ལས་སྐྱོབ་པའི་རེབ་ཙམ་ཡང་བརྒྱབས་མེད་
པ་ཞིག་དང་། དེ་ནི་ཕར་བལྟས་ཚོད་ལ་ཁོའི་མི་ཚེའི་ནང་གི་དམིགས་ཡུལ་ངོ་མ་
དེ་སྲོལ་རྒྱུན་གྱི་ལམ་ལུགས་དང་ཡུལ་སྲོལ་གོམས་གཤིས་སོགས་ཀྱི་འཆིང་རྒྱ་ལས་
ཡོངས་སུ་དེད་ནས་ཕྱིན་པ་ལྟ་བུའི་བཟོ་འདྲ་བོ་ཞིག་རེད།
གྷོ་ར་ཡིས་འཇམ་ཐིང་ངེར་ཉན་ནས་བསྡད་ཅིང༌། དེ་ལྟ་བུའི་ཟླ་འོད་འཚེར་
ཡ212-

བའི་མཚན་མོ་མང་པོ་ཞིག་གི་རིང་ལ་གྲོགས་པོ་འདི་གཉིས་ཁེར་རྐྱང་དུ་ཕྱོགས་
ཀན་གཡོ་བ་མེད་པའི་ཁྲོད་དུ་བསྡད་ནས་ཁོ་གཉིས་ཀྱིས་ནང་སེམས་རྒྱུད་ཀྱི་སྐོར་
གྱི་རིག་པའི་གཞུང་ལུགས་དང༌། རྩོམ་ཡིག་རིག་པའི་གཞུང་ལུགས། མི་མང་།
སྤྱི་ཚོགས་ཀྱི་བདེ་སྡུག ཁོ་རང་གཉིས་ཀྱི་མ་འོངས་པའི་མི་ཚེ་ཇི་ལྟར་སྐྱེལ་སྟངས་
སོགས་ཀྱི་ཕྱོགས་ལ་བགྲོ་གླེང་བྱས། འོན་ཀྱང་སྔོན་ཆད་ནམ་ཡང་ཁོ་གཉིས་
ཀྱི་བར་ལ་ནང་ཚགས་ཀྱི་གསལ་བཤད་དེ་ལྟ་བུ་ཞིག་བྱུང་མྱོང་མེད་པ་དང་། གྷོ་
ར་ཡིས་གདོང་དང་གདོང་གཏུགས་ནས་ངེས་དོན་གྱི་བྱ་བ་དེ་ལྟ་བུ་ཞིག་ལ་དག
ཐེར་དང་འགྲོ་བ་མིའི་སེམས་རྒྱུད་ཀྱི་དངོས་དོན་ངོ་མའི་འགྱུར་བ་ལ་མངོན་གསལ་
དེ་ལྟ་བུ་ཞིག་བྱུང་མྱོང་མེད་པ་ཞིག་རེད། ཁོས་རྟག་ཏུ་བྱ་བ་འདི་འདྲའི་རིགས་
ཀྱི་ཐོག་ལ་མཐོང་ཆུང་དང་། དེ་ནི་དོན་སྙིང་མེད་པའི་སྙན་ཚིག་གིས་བརྒྱན་
པའི་ཚིག་རྙོག་ཕྱི་ལ་བཏོན་པ་ལྟ་བུ་ཞིག་ཏུ་ངོས་འཛིན་བྱེད་བཞིན་ཡོད་པ་ཞིག་
རེད། འོན་ཀྱང་དེ་རིང་གི་གཏམ་གླེང་དེས་ཁོ་ལ་ཤིན་ཏུ་འབྲེལ་ཐག་ཉེ་བ་བྱས་
པ་དང་ཁོས་དེ་ལ་ཉན་འཇོག་མེད་པར་སྣང་མེད་གཏན་ནས་བྱེད་མ་ཐུབ། དེ་
ལྟ་བུ་ཁོ་ན་ཙམ་ཞིག་མ་ཡིན་པར་ཁོའི་གཤིས་རྒྱུད་ཀྱི་སེམས་ཚོར་དྲག་པོའི་འབར་
གས་ཀྱིས་ཁོའི་སེམས་ཀྱི་སྒོ་མོ་ཡང་ཡང་བརྡུངས་པ་དང་། དེ་ཡི་བླ་ན་མེད་པའི་
བདེ་བ་ཆེན་པོའི་སྤྲོ་སེམས་ཀྱིས་ཁོའི་རང་གཤིས་ལ་འགོག་ཏུ་མེད་པའི་ངར་ཤ་
བསླངས་པ་ནི། གློག་འོད་ཀྱི་འཁྱུག་འགྲོས་བརྒྱུགས་པ་ལྟ་བུ་ཞིག་དང༌། སྐད་
ཅིག་མ་གཅིག་ལ་ཁོའི་གཤིས་རྒྱུད་ཀྱི་སེང་རས་དེ་ཁོའི་སྙིང་གི་ཁྱབ་ཁོངས་ནས་
བློ་དོགས་མེད་པར་འཕུར་སྐྱོད་བྱས་ཏེ། སྟོན་ཀའི་ཟླ་འོད་ཀྱི་སྒྱུ་འཕྲུལ་གྱི་འགྲོ་
འོང་དང་བསྡེབས་ནས་འོད་མདངས་ཀྱི་མཛུམ་ཟེར་མུན་ནག་གིས་སྦས་པའི་ཐོག་
213-

ཁང་བར་དུ་སྤྲོ་བཞིན་ཡོད་པ་ལྟ་བུ་ཞིག་རེད།
དེ་ལྟར་ཁོ་གཉིས་ཀྱིས་མུ་མཐུད་ནས་སྐད་ཆ་བཤད་པའི་སྐབས་སུ་ཉ་གང་
གི་ཟླ་བ་ཐོག་ཁང་གི་ཕར་ཁ་ནས་ཐུར་དུ་བབ་ནས་ཕྱིན་པ་ཁོ་གཉིས་ཀྱི་དྲན་ལམ་
དུ་མ་འཁོར་ཞིང་། གང་དུ་ཟླ་བ་ཡོད་པའི་གནས་ཏེ་ཤར་ཕྱོགས་ཀྱི་མཁའ་དབུས་
སུ་གསལ་ལ་མི་གསལ་བའི་འོད་མདངས་ཙམ་ཞིག་སྣང་བ་ནི། བྱིས་པ་ཞིག་
གཉིད་དུ་རོལ་ནས་ཡོད་པའི་གདོང་གི་འཛུམ་མདངས་ལྟ་བུ་ཞིག་རེད། མཐའ་
མཇུག་ཏུ་བྷི་ནོ་ཡི་སེམས་ཀྱི་ནང་དུ་ཡོད་པའི་རྡོག་ཁྲེས་གྱི་ཁུར་བོ་དེ་ཡང་དུ་ཕྱིན
ནས་ཁོ་ཅུང་ཟད་ངོ་གནོང་བའི་འགོ་ཚུགས་ཤིང༌། དེ་རྗེས་དུས་ཡུན་ཅུང་ཟད་
ཅིག་ཕྱིན་པའི་རྗེས་སུ་བྷི་ནོ་ཡིས། གང་ཞིག་ང་ལ་བྱུང་བའི་གནད་དོན་དེ་ཏན་
ཏན་ཁྱོད་ཀྱི་མིག་ལམ་ན་རིན་ཐང་མེད་པའི་བྱ་བ་ཆུང་ཚགས་ཤིག་དང་། གཅིག་
བྱས་ན་དེས་ཁྱོད་ཀྱི་རྒྱུད་ལ་ང་ལ་མཐོང་ཆུང་བྱེད་པའི་ཚོར་བ་ཞིག་ཀྱང་བསྐྲུན་
ཡོད་སྲིད། འོན་ཀྱང་ངས་ག་རེ་བྱེད་དགོས་འདུག་གམ། ཁྱོད་ཀྱིས་ཤེས་ཀྱིན་
ཡོད་མེད་གང་ལྟར་ཡང་། ངས་ལས་དོན་ཅི་ཞིག་ཡིན་ནའང་ཁྱོད་ཀྱི་ཕྱོགས་
ནས་ནམ་ཡང་ཕྱི་ནུར་བྱེད་ཀྱིན་མེད། དེར་བརྟེན་ད་ལྟའི་ལས་འགན་འདི་ངས་
ཁྱོད་ལ་བློས་བཀལ་ཆོག་པ་ཞིག་རེད། ཅེས་སྨྲས།
གྷོ་ར་ཡིས། བྷི་ནོ། ངས་ཁྱོད་ལ་དྲང་པོར་བཤད་ན། བྱ་བ་དེ་ངས་
ཏན་ཏན་ཤེས་ཐུབ་ཡོད་ཅེས་སྨྲ་མི་ཐུབ་པ་དང་། ཉི་མ་ཁ་ཤས་ཀྱི་སྔོན་ལ་ཁྱོད་
ཀྱིས་ཀྱང་ད་ལྟ་ལས་ལྷག་པ་ཞིག་ཤེས་ཐུབ་མེད་པ་ཞིག་རེད། མི་ཚེ་གཞི་རྒྱ
ཆེན་པོ་ཞིག་གི་ཁྲོད་དུ་གནས་པའི་བྱ་བ་རྣམས་ངོས་ལེན་མི་བྱེད་ཐབས་མེད་ཅིག་
རེད། འོན་ཀྱང་དེ་ལྟ་ནའང་དེ་དག་གི་འཕོ་འགྱུར་ཁ་འབོས་ནས་ཡོང་བའི་རང་
·214-

བཞིན་དང་། ཆེས་དྲག་པའི་སེམས་ཚོར་གྱི་འདོད་སྲེད་རྣམས་ང་ལ་མཚོན་ན་
སྙིང་པོ་མེད་པ་ལྟ་བུ་ཞིག་གི་སྣང་ཚུལ་བྱུང་། འོན་ཀྱང་གཅིག་བྱས་ན་ཕལ་ཆེར་
དེ་དངོས་དོན་གྱི་བདེན་པ་མིན་ཤས་ཆེ། གང་ལྟར་ངས་འགོག་ཏུ་མེད་པར་
ངོས་ལེན་དེ་ཙམ་ཞིག་བྱེད་ཐུབ་པ་དང་། དེ་ནི་ང་ལ་རྒྱུ་མཚན་ཆུང་ཆུང་ཞིག་
དང་གཞི་རྩ་མེད་པ་ལྟ་བུ་ཞིག་ཏུ་མངོན་གྱིན་འདུག གང་ཡིན་ཟེར་ན་ང་ལ་དེའི་
ཤུགས་རྐྱེན་དང་ཟབ་ཚད་ཀྱི་ཉམས་མྱོང་ནམ་ཡང་བྱུང་མེད་པ་ཞིག་རེད། འོན་
ཀྱང་ད་ལྟ་ངས་ཁྱོད་ཀྱིས་ཅི་ཞིག་ངོས་འཛིན་བྱསཔའི་གནས་དོན་དེ་ནོར་འཁྲུལ་
ལྟ་བུ་ཞིག་ཏུ་ངོས་བཟུང་ནས་བརྩིས་མེད་བྱེད་མི་ཐུབ་པ་དང་། དོན་དངོས་ཀྱི་
གནད་དོན་གང་ཡིན་པ་དེ་ནི་གལ་ཏེ་སྐྱེ་བོ་སུ་ཞིག་ཡིན་ནའང་། རང་གི་བྱ་བ་
ཅི་ཞིག་བྱེད་བཞིན་ཡོད་པ་དེ་རང་ཉིད་ལ་གལ་གནད་ཆེན་པོ་ཞིག་ཏུ་སྣང་མ་ཐུབ་
ན། མི་སུ་ཞིག་ཀྱང་རང་གི་ལས་ཀའི་ཕྱོགས་ལ་མུ་མཐུད་ནས་འགྲོ་མི་ཐུབ་པ་
ཞིག་རེད། དེར་བརྟེན་དཀོན་མཆོག་གིས་སྐྱེ་བོ་རྣམས་རྨོངས་སུ་མ་བཅུག་པར་
ཕྱི་རོལ་ཡུལ་གྱི་དངོས་པོ་མཐའ་དག་གི་དབྱིབས་དང་རྣམ་པ་ཆ་སྙོམ་བྱས་ཏེ་ཁོང་
གི་མིག་ཤེས་ལ་མངོན་གསལ་བྱས་པ་དང༌། ང་ཚོས་ངེས་པར་དུ་ང་རང་ཚོ་
རང་ཉིད་ཀྱི་ཆེད་དུ་རང་གི་བྱ་བ་བྱེད་སའི་གཞི་གང་ཞིག་བྱ་གཞག་གི་ལྟེ་བར་
ཡོད་པ་དང་། གང་ཞིག་རང་གི་བློ་རྩེ་སྒྲིམ་ས་ཡིན་པ་དེ་འདེམ་སྒྲུག་བྱས་ནས་
ང་རང་ཚོའི་འདོད་རྔམ་དེ་ཁེ་ཕན་གཞན་མཐའ་དག་གི་ཆེད་དུ་བློས་གཏོང་མ་
ཐུབ་ན། ང་ཚོ་ལ་དངོས་ཡོད་ཀྱི་བདེན་པ་དེ་ནམ་ཡང་འཐོབ་མི་སྲིད་པ་ཞིག་
རེད། ངས་ཁྱོད་ལ་གནས་གང་ཞིག་ནས་བདེན་པའི་གཟུགས་བརྙན་འཆར་
བཞིན་ཡོད་པའི་མཆོད་པའི་ཁྲི་ལ་ཕྱག་འབུལ་བྱེད་མི་ཐུབ་པ་དང༌། གལ་ཏེ་
-215-

ངས་དེ་ལྟར་བྱས་པ་ཡིན་ན། ང་རང་ཉིད་ཀྱི་མི་ཚེ་འདིའི་ནང་གི་ནང་སེམས་རྒྱུད་
ཀྱིབདེན་པ་དང་འགལ་བ་ཞིག་རེད། དེར་བརྟེན་ང་ཚོས་ངེས་པར་དུ་བྱ་བའི་བརྒྱུད
རིམ་གྱི་ཁ་ཕྱོགས་གང་ཡང་རུང་བ་ཞིག་འདམ་ག་བྱེད་དགོས་འདུག ཅེས་སྨྲས།
བྷི་ནོ་ཡིས་སྐད་ཤུགས་ཆེན་པོ་དང་བཅས། ངས་བྷི་ནོ་ཡི་ལངས་ཕྱོགས་
དང་གྷོ་ར་ཡི་ལངས་ཕྱོགས་གཉིས་ཀ་ཤེས་སོང་། ང་རང་ཉིད་ཀྱི་འདོད་དོན་
ཡོངས་སུ་སྒྲུབ་པའི་བྱ་བ་ལ་ཞུགས་དགོས་པ་དང༌། ཁྱོད་ཀྱིས་རང་ཉིད་བློས་
བཏང་སྟེ་གཞན་དོན་བྱེད་རྒྱུ་དེ་རེད། ཅེས་སྨྲས།
གྷོ་ར་ཡིས་ངང་ཐུང་བྱས་ཏེ། བྷི་ནོ། ཁྱོད་ཀྱིས་བཞད་གད་ཀྱི་གཏམ་
དཔེ་མ་འདྲེན། དེ་རིང་ངས་ཁྱོད་ཉིད་དྲང་བདེན་བླ་ན་མེད་པ་ཞིག་གི་ཕྱོགས
ལ་གཡོ་འགུལ་མེད་པར་གནས་ཡོད་པ་གསལ་བོ་ཤེས་པ་དང༌། དེར་བརྟེན
འདིར་དོན་མེད་ཀྱི་བྱ་བ་གནོག་ཆུང་ཞིག་ཡོང་ས་མེད་པ་ཞིག་རེད། གལ་ཏེ་
ཁྱོད་ཀྱིས་དངོས་དོན་ངོ་མའི་བདེན་པ་ངོས་ཟིན་ཡོད་པ་འདོད་ཀྱིན་ཡོད་ན། ཁྱོད་
ཀྱིས་དེའི་ཕྱོགས་ལ་རང་ཉིད་ཡོངས་སུ་བློས་གཏོང་ཐུབ་དགོས་པ་ལས། གཞན་
ས་ཕྱོགས་གང་ནའང་དངོས་དོན་གྱི་བདེན་པ་རྙེད་སའི་གནས་ཤིག་མེད་པ་ཞིག་
རེད། ང་ལ་མཚོན་ན་ང་རང་གི་མི་ཚེའི་ནང་གི་འདོད་མོས་ཆེ་ཤོས་ཤིག་ནི། ཉི་
མ་ཞིག་ལ་ངའི་དངོས་དོན་ངོ་མའི་བདེན་པ་དེ་ཁྲ་ལམ་མེར་ངའི་མིག་མདུན་དུ་
ཡོང་རྒྱུ་དེ་རེད། དུས་ཡུན་ད་བར་དུ་ཁྱོད་དཔེ་དེབ་རྣམས་ཀྱི་ནང་ནས་ཁྱོད་
ཀྱིས་ཤེས་པའི་བྱམས་བརྩེ་ཡིས་ཡིད་ཚིམས་ནས་བསྡད་ཡོད་པ་དང་། ང་ཡང་
རྒྱལ་ཁབ་ཀྱི་དགའ་ཞེན་དང་ལ་རྒྱ་ཡི་དཔེ་དེབ་རྣམས་ལས་རྙེད་པའི་ཡོན་ཏན
ཁོ་ན་ཡོད་པ་ཞིག་རེད། ད་ལྟར་ཁྱོད་ཀྱིས་དངོས་ཡོད་གནས་ཚུལ་གྱི་ཉམས་
-216-

མྱོང་བསགས་ཡོད་པ་དང་། དངོས་ཡོད་གནས་ཚུལ་གྱི་བདེན་པ་དེ་ཁྱོད་ཀྱིས་
དཔེ་དེབ་བཀླགས་པ་ལས་ཇི་ལྟར་དོན་ལ་གནས་པ་ཞིག་ཡིན་པ་ཁྱོད་ཀྱིས་ངོས་
ཟིན་ཡོད་པ་ཞིག་རེད། དེར་བརྟེན་ཁྱོད་ཀྱིས་འཇིག་རྟེན་གྱི་སྣང་སྲིད་མཐའ
དག་ལས་ལྷག་པའི་བདེན་དོན་གང་ཡང་མི་བརྗོད་པ་དང་། ཡུལ་དེ་ལས་གནས་
གཞན་དུ་ཕྱོགས་སའི་འབབ་ཚུགས་གང་ཡང་སྟོན་མི་སྲིད་པ་ཞིག་རེད། ནམ་
ཞིག་ངའི་རྒྱལ་ཁབ་ཀྱི་བྱམས་བརྩེ་དེ་འགྲན་ཟླ་བྲལ་བ་ཞིག་ཏུ་རང་ངོས་ནས་སྒྲུབ་
བྱེད་མི་དགོས་པར་ངམ་ངམ་ཤུགས་ཀྱིས་སླེབས་པ་ཡིན་ན། དེ་རྗེས་ང་ལ་མཚོན་
ན་གཞི་དེར་གཡོལ་བའི་གནས་མེད་པ་ཞིག་རེད་། ངའི་འཇིག་རྟེན་གྱི་སྣང་
བ་དང་། ངའི་ཡོད་ཚད་ཐམས་ཅད་ཕྱིར་འདོན་བྱེད་དགོས་པ་དང༌། དེ་ནི་
ཇི་འདྲའི་ངོ་མཚར་བ་དང་། ཇི་འདྲའི་ཡིད་དུ་འོང་པ། ཇི་འདྲའི་གསལ་ཞིང་
ལྷད་མེད་ཅིག་རེད་ཨང་། ངའི་རྒྱལ་ཁབ་ཀྱི་བདེན་དོན་གྱི་སྣང་བརྙན་དེ་ཇི་
འདྲའི་མངོན་གསལ་ཅན་ཞིག་ཏུ་འགྱུར་པ་དང་། ཇི་འདྲའི་འདོད་འདུན་དྲག་
པོ་དང་སྟོབས་ཀྱིས་འཇོམས་པར་མི་ནུས་པའི་མཐུ་དང་ལྡན་པའི་ནུས་ཤུགས་དང་
ལྷན་དུ་རང་གི་དགའ་ཚོར་འབྱུང་བ་ཞིག་རེད་ཨང་། སྐད་ཅིག་གཅིག་གི་ནང་
ལ་ཚེ་སྲོག་དང་འཆི་བ་གཉིས་ཀ་རང་གི་ཆུ་ལོག་གི་རླབས་རྒྱུན་དྲག་པོ་ཡིས་དེད་
དེ་འགྲོ་བའི་སྣང་ཚུལ་དེ། ཁྱོད་ཀྱི་གསོན་ཉམས་ལྡན་པའི་གཏམ་བཤད་ལ་ངས་
ཉན་པ་དང་ཆབས་ཅིག་ངའི་མིག་ལམ་ན་འཁྱུག་ཙམ་ཞིག་སྣང་བ་དང་། ཁྱོད་
ཀྱི་མི་ཚེ་ཡི་ནང་དུ་གང་ཞིག་བསགས་ཡོད་པའི་ཉམས་མྱོང་དེས་ང་ལ་ཡང་མི་
ཚེ་གསར་པ་ཞིག་ཁྱེར་ནས་ཡོང་ཡོད་པ་དང་། ཁྱོད་ཀྱིས་ཅི་ཞིག་ཚོར་བཞིན་
ཡོད་མེད་དེ་ངས་ཤེས་ཐུབ་ཀྱི་ཡོད་མེད་དེ་ངས་ཤེས་མི་ཐུབ་ནའང་། ཁྱོད་ཉིད་
-217-

བརྒྱུད་ནས་ང་རང་ཉིད་ལ་ཡིད་འགུལ་ཐེབས་པའི་དངོས་ཡོད་མྱོང་ཚོར་གྱི་དང་
འདོད་ཁ་ཤས་བྱུང་ཡོད་པ་ལྟ་བུ་ཞིག་ངས་ཚོར་གྱིན་འདུག ཅེས་སྨྲས།
ཁོས་སྐད་ཆ་བཤད་བཞིན་པའི་སྐབས་དེར་གྷོ་ར་རྩྭ་འཐག་ས་གདན་ལས་
ལངས་ཏེ་ཡར་མར་གོམ་པ་བརྒྱབས་ནས་སོང་ཞིང༌། ཤར་ཕྱོགས་ཀྱི་མཁའ་
མཐའ་ན་ཡོད་པའི་སྐྱ་རེངས་ཀྱི་འོད་མདངས་ཀྱིས་ཁོ་ལ་ངག་འཕྲིན་བསླབ་བྱ་
ཞིག་རྗོད་བཞིན་ཡོད་པ་ལྟ་བུ་ཞིག་དང་། ཁོ་རང་ཉིད་ཀྱི་ཚེ་སྲོག་གི་རྣམ་པར་
ཤེས་པས་ཁོ་ལ་གཡོ་འགུལ་བྱས་པ་ནི་ཁོས་རྒྱ་གར་གྱི་དབེན་གནས་བསྙེན
མཚམས་པ་ཞིག་གིས་གནའ་བོའི་ཤིང་ནགས་མཐུག་པོ་ཞིག་གི་གསེབ་ནས་རིག་
བྱེད་ཀྱི་གཟུངས་སྔགས་འདོན་བཞིན་ཡོད་པ་རྣ་བས་གོ་བཞིན་ཡོད་པ་ལྟ་བུ་ཞིག་
རེད། དུས་ཡུན་འཁྱུག་ཙམ་ཞིག་གི་རིང་ལ་ཁོ་གཡོ་འགུལ་མེད་པར་ལངས་
ནས་བསྡད་ཅིང་དུས་སྐབས་དེར་ཁོའི་རྒྱུད་ལ་བར་མ་ཆད་པའི་སྤྲོ་སེམས་ཀྱིས་
ཡོངས་སུ་ཁྱབ་པ་དང་། དེ་ནི་ཁོ་ལ་མཚོན་ན་རང་གི་སྤྱི་གཙུག་བརྒྱུད་ནས་མེ་
ཏོག་པདྨ་ཞིག་གི་འཁྲི་ཤིང་གིས་རང་ཉིད་ཀྱི་རྩ་བ་ཚུགས་སའི་ཨི་ཁུང་བརྡོལ་ནས་
ནང་དུ་པདྨའི་འཁྲི་ཤིང་གི་ལྟེབ་རྩེགས་བཤིགས་ནས་འོད་མདངས་རྣམ་པར་བཀྲ
བའི་མེ་ཏོག་གི་ཆུན་པོ་ཁ་ཕྱེས་ཏེ། ཁོའི་མགོ་ཐོག་གི་བར་སྣང་ནས་ལོ་འདབ
ཀྱི་ཕུང་པོ་ཕྱོགས་བཞིར་འགྲེམ་བཞིན་ཡོད་པ་ལྟ་བུ་ཞིག་ལ་ཁོའི་མི་ཚེ་ཆ་ཚང་བ
དང་དེས་བསྡུས་པའི་གཤིས་རྒྱུད་ཀྱི་ཚོར་འདུ། དེའི་སྟོབས་ཤུགས་ཀྱི་ནུས་པ་
ཐམས་ཅད་མེ་ཏོག་དེའི་བླ་ན་མེད་པའི་མཛེས་སྡུག་གི་བདེ་བ་ཆེན་པོའི་ཀློང་རོལ
ན་ངང་གིས་ཐིམ་བཞིན་ཡོད་པ་འདྲ་བོ་ཞིག་རེད།
ནམ་ཞིག་གྷོ་ར་ཡིས་དྲན་ཤེས་ཡང་བསྐྱར་ཕྱིར་འཁོར་ཚེ་ཁོས་གློ་བུར་དུ་ངག་
218-

ནས། བྷི་ནོ། ཁྱོད་ཀྱི་བྱམས་བརྩེ་ཡི་ངོས་ནས་བལྟས་ནའང་ཁྱོད་ཆེས་ཕུལ་དུ་
བྱུང་བ་ཞིག་ཏུ་འགྱུར་ངེས་པ་ཞིག་རེད། ངས་ཁྱོད་ལ་ནམ་ཡང་ཁྱོད་ཀྱི་བྱམས་
བརྩེ་དེའི་མཚམས་མ་འཇོག་རོགས་ཞེས་རྗོད་ཀྱིན་ཡོད།ཉི་མ་གཅིག་ལ་ངས་ཁྱོད་
ལ་ང་སུ་ཞིག་ལ་ཐུག་འཕྲད་བྱུང་བའི་མི་དེའི་མཐུ་སྟོབས་ཀྱི་ནུས་ཤུགས་དེ་བླ་ན་མེད་
པ་དང་སྐུ་བ་མེད་པ་ཞིག་ཡིན་པ་བསྟན་ཆོག དེ་རིང་ང་ཆེས་ཕུལ་དུ་བྱུང་བའི་སྤྲོ་
སྐྱིད་ཀྱིས་ཡིད་ཚིམས་ཤིང་། ངས་ཁྱོད་ཀྱིས་རང་ཉིད་མི་རིན་ཐང་མེད་པ་ཞིག་གི་
ལག་ཏུ་རྩིས་སྤྲོད་མི་གཏོང་བ་དེ་ཡང་ཤེས་ཀྱིན་འདུག ཅེས་སྨྲས།
བྷི་ནོ་རྩྭ་འཐག་ས་གདན་ལས་ཡར་ལངས་ཏེ། གྷོ་ར་ཡི་འཁྲིས་སུ་ཕྱིན་
ནས་དེར་ཡར་ལངས་ནས་བསྡད་ཅིང་གྷོ་ར་ཡི་རྒྱུད་ཀྱི་མྱོང་འདྲིས་མེད་པའི་ཚོར་
བའི་ངར་ཤུགས་ཤིག་གིས་བྷི་ནོ་ཡི་བྲང་ཁར་གནོན་བཙིར་བྱེད་བཞིན་དུ། སྤུན་
མཆེད། ང་ཚོ་ལ་མཚོན་ན། ་སྙིང་གའི་ཚེ་སྲོག་དེ་ཉམས་པ་ཡིན་ན་དེ་ནི་འཆི་
བདག་གི་ཕོ་ཉ་དངོས་དང་གཅིག་མཚུངས་རེད། ངེད་གཉིས་མི་གཅིག་རེད།
སུ་ཞིག་གིས་ཀྱང་ང་ཚོ་ཁ་བྲལ་གཏོང་གི་མེད་པ་དང་སུ་ཞིག་གིས་ཀྱང་ང་ཚོའི་
བར་ལ་བར་ཆད་གཏོང་མི་སྲིད་པ་ཞིག་རེད། ཅེས་བཤད།
འ་འུར་ཟང་ཟིང་གིས་ཁེངས་པའི་གྷོ་ར་ཡི་སེམས་ཚོར་དྲག་པོའི་རླབས་
རྒྱུན་གྱི་འཕར་རྩ་དེ་བྷི་ནོ་ཡི་ཚེ་སྲོག་བརྒྱུད་ནས་སྐད་ཆ་ཚིག་གཅིག་ཀྱང་མེད་
པར། རང་ཉིད་ཀྱི་འདོད་དབང་ཡོངས་སུ་རྫོགས་པ་དེ་རང་གི་གྲོགས་པོའི་ཤུགས་
རྐྱེན་འོག་ཏུ་ཤོར་ནས་ཡོད་པ་ཞིག་རེད། ཁོ་གཉིས་ཀྱིས་རབ་གསལ་ཉི་འོད་
གཡབ་སྟེང་གི་ཐོག་ཁ་ནས་ཁུ་སིམ་པོའི་ངང་ནས་གོམ་བགྲོད་བྱས་ཤིང་སྐབས་
དེར་ཤར་ཕྱོགས་ཀྱི་ནམ་མཁའ་དེ་གློ་བུར་དུ་དམར་མདངས་ཀྱི་མདོག་ཏུ་འཕོས།

གྷོ་ར་ཡིས་བསྐྱར་དུ། སྤུན་མཆེད། ངའི་གསོལ་འདེབས་ཕྱག་མཆོད་
ཀྱི་ལྷ་མོ་དེ་མཛེས་སྡུག་ལྡན་པའི་མཆོད་བཤམ་གྱི་ལྷ་ཁང་ནང་དུ་མི་ཕེབས་ཤིང་།
ངས་མོ་གང་དུ་ཉམ་ཐག་དང་དབུལ་ཕོངས། མུ་གེ་དང་སྡུག་བསྔལ། གཞན་
དམའ་འབེབས་མཐོང་ཆུང་སོགས་ཡོད་ས་ལ་མཐོང་གི་འདུག མོ་གང་དུ་གླུ་
དབྱངས་དང་མེ་ཏོག་གིས་མཆོད་འབུལ་བྱེད་ས་ན་ཡོད་པ་ཞིག་མ་རེད། འོན་
ཀྱང་རང་གི་ཚེ་སྲོག་གིས་དམར་མཆོད་གཏང་རག་བྱེད་ས་ལ་ཡོད་པ་ཞིག་རེད།
གང་ལྟར་ཡང་ང་ལ་མཚོན་ན་དེ་ནི་ཆེས་བླ་ན་མེད་པའི་དགའ་བདེ་ཞིག་དང་།
དེ་ནི་དགའ་སྤྲོའི་རང་བཞིན་ཙམ་གྱི་རྒྱུ་རྐྱེན་གཞན་གྱིས་བསླུ་བྲིད་བྱེད་མི་ཐུབ་
པ་ཞིག་དང༌། དེ་ལ་སུ་ཡིན་ནའང་ངེས་པར་དུ་རང་ཉིད་གཉིད་ལས་བསླངས་
ཏེ་རང་ཉིད་ཀྱི་སྟོབས་ཤུགས་ཡོངས་སུ་རྫོགས་པ་དང༌། རང་ཉིད་ཀྱི་ཡོན་ཚད་
གྲ་སྒྲིག་བྱེད་དགོས་པ་ཞིག་རེད། དེ་མིན་དཀོན་མཆོག་གི་རྣམ་སྤྲུལ་དེ་མིག་
ལ་མཛེས་པ་དང་དྲི་ཞིམ་པ་སོགས་ཀྱི་ནང་དུ་མེད་པ་དང་དེ་ནི་གཉེན་པོ་བསྟེན་
དུ་མི་ནུས་ཤིང་། ཡ་ང་སྙིང་རྗེ་མེད་པ་དང་ཆེས་འཇིགས་སུ་རུང་བ་དང་བཟོད་
གླགས་མེད་པའི་བློ་ངར་སྐྱེད་བྱེད་ཅིག་སྟེ། སྒྲ་སྙན་གྱི་རོལ་མོའི་ཐ་གུ་ལ་ཚེ་སྲོག་
བརྒྱུས་པའི་སྐྱེ་བོ་ཞིག་གིས་རོལ་མོའི་སྒྲ་རྟགས་ཀྱི་སྒྲ་དྲག་ཞན་མཐའ་དག་འབད་
པ་ཆེན་པོས་བརྡུངས་ནས་དེ་དག་གི་དབྱངས་ཀྱི་ང་རོ་རྣམས་ཕྱི་ལ་ཐོན་པ་དང་
ཆབས་ཅིག་གློ་བུར་དུ་ཐག་སྒྲ་དང་བཅས་དབྱངས་ཀྱི་འདེགས་འཇོག་སོ་སོར་
འགྲོ་བར་བྱེད་པ་བཞིན་དུ་མི་ཚེ་གཏུམ་དྲག་ཅན་དེ་ཡང་དེ་ལྟར་གནས་པ་དང་།
ག་དུས་ངས་དེའི་སྐོར་ལ་བསམ་གཞིག་བྱས་ཚེ། ངའི་ཚེ་སྲོག་གི་གསོན་སྙིང་
འཕར་ལྡིང་བྱེད་ཅིང་དེ་ལྟ་བུའི་དགའ་ཚོར་ངས་གང་ཞིག་མྱོང་བ་དེ་ནི་འགྲོ་བ་
-220-

མི་ཞིག་ལ་འཚམས་ཤིང་རན་པ་དང་། དེ་ནི་མི་ཚེ་དངོས་ཀྱི་འཚོ་བ་སྟེ་དབང་
ཕྱུག་ཆེན་པོའི་ཟློས་གར་གྱི་རྣམ་པ་ཁོ་ན་རེད་བསམ་གྱིན་འདུག མིའི་འཚོལ་
ཞིབ་ཧྲིལ་པོ་དེ་ནི་སྨིག་རྒྱུའི་མཐོང་སྣང་གསར་པ་ཞིག་ཡིན་ཞིང་། ཇི་ལྟར་དེ་
ཡི་མཛེས་སྡུག་གི་སྣང་ཆ་ཐམས་ཅད་རབ་འབར་མེ་ལྕེ་ཡི་གཙུག་ཏོར་རྩེ་ན་མངོན་
དུ་གྱུར་པ་དེ་བཞིན་དུ་མཐོང་སྣང་རྙིང་པ་དེ་བརླགས་ནས་འགྲོ་བ་ཞིག་རེད། ཤིན་
ཏུ་འོད་མདངས་དམར་བའི་ནམ་མཁའ་འདི་ཡི་རྒྱབ་ལྗོངས་ལ་བལྟས་ནས་ངས་
འཛུམ་མདངས་རྣམ་པར་རྒྱས་པའི་མ་འོངས་པ་ཞིག་སྟེ། འཆིང་ཐག་གི་རྒྱ་
ལས་ཡོངས་སུ་གྲོལ་བའི་དེ་རིང་གི་ཁ་ཕྱོགས་ཀྱི་སྐྱ་རེངས་མཐོང་ཐུབ་པ་ཞིག་རེད།
ཁྱོད་ཀྱིས་ཉོན་དང༌། དེ་ཡི་རྔ་སྒྲ་དེ་ངའི་བྲང་ཁའི་ངོས་སུ་ལྡིར་བཞིན་ཡོད་པ
ཁྱོད་ཀྱིས་ཐོས་ཐུབ་པ་འདུག་གམ། ཞེས་གྷོ་ར་ཡིས་བྷི་ནོ་ཡི་ལག་པ་ཚུར་བླངས་
ནས་ཁོ་རང་གི་སྙིང་ཁར་བཞག
བྷི་ནོ་ཡིས། ངའི་སྤུན་མཆེད་གྷོ་ར། ཞེས་སྒམ་པོའི་སྒོ་ནས་གཡོ་འགུལ་
ཞིག་བྱས་ཏེ། ནམ་ཡིན་ནའང་ང་མུ་མཐུད་དུ་ཁྱོད་ཀྱི་མཆེད་གྲོགས་སུ་འགྱུར་
ངེས་པ་ཞིག་རེད། འོན་ཀྱང་ཁྱོད་ཀྱིས་ནམ་ཡང་ང་ལ་བློ་རྩེ་གཉིས་པའི་ཐེ་ཚོམ་
གཏན་ནས་སྐྱེ་རུ་མ་འཇུག་ཅེས་ཁྱོད་ལ་སྔོན་བརྡ་གཏོང་གི་ཡོད། གདུག་རྩུབ་
ཆེ་བའི་སྔོན་གྱི་ལས་དབང་དེ་ཉིད་ལས་དབང་རང་ལ་འཁོར་བ་བཞིན་དུ་ཁྱོད་
ཀྱིས་ཡ་ང་སྙིང་རྗེ་མེད་པར། ང་ཁྱོད་མཉམ་དུ་ངེས་པར་དུ་འདྲུད་འཐེན་བྱེད་
དགོས་པ་དང་། ངེད་གཉིས་ལམ་ཀ་གཅིག་མཚུངས་ཤིག་གི་ནང་དུ་ཡོད་ནའང་
ངེད་གཉིས་ཀྱི་སྟོབས་ཤུགས་གཅིག་མཚུངས་མ་རེད། ཅེས་བཤད།
གྷོ་ར་ཡིས། ང་ཚོའི་ལྷན་སྐྱེས་ཀྱི་རང་གཤིས་ཐ་དད་པ་ཡིན་པ་དེ་བདེན་
221

པ་རེད། འོན་ཀྱང་བླ་མེད་ཀྱི་བདེ་བ་ཆེན་པོ་ཞིག་གིས་ང་ཚོའི་ལྷན་སྐྱེས་ཀྱི་རང་གཤིས་
ཐམས་ཅད་གཅིག་གྱུར་བྱེད་ངེས་པ་དང་། རླབས་ཆེན་གྱི་བྱམས་བརྩེ་ཞིག་གིས་
དེ་བས་ཀྱང་ང་ཚོ་གཞི་གཅིག་ཏུ་ཕན་ཚུན་སྦྲེལ་ཏེ་བསྡམ་ངེས་པ་དང་། ཇི་ལྟར་
དེ་ལྟ་བུའི་རླབས་ཆེན་གྱི་བྱམས་བརྩེ་མིང་དོན་མཚུངས་པ་ཞིག་ངེད་གཉིས་ལ་མ་སླེབས་
བར་དུ། ང་ཚོའི་བར་ལ་བསམ་ཚུལ་ཕྱོགས་འགལ་འབྱུང་བ་མ་ཟད་གོམ་པ་རེ་
རེའི་ནང་དུ་འཐབ་རྩོད་ཀྱང་ཡོང་ངེས་པ་ཞིག་རེད། དེ་རྗེས་ནམ་ཞིག་གི་ཉི་མ་ཞིག་
ལ་བརྗེད་པར་བྱེད་འཇུག་རྒྱུའི་ང་ཚོའི་རང་གཤིས་མི་འདྲབ་རྣམས་དང་། དེར
མ་ཟད་གྲོགས་པོའི་འབྲེལ་ལམ་ཐམས་ཅད་ང་ཚོས་མཉམ་གཅིག་ཏུ་རང་སོར་གནས་
པ་དང་གཡོ་བ་མེད་པར་རང་ཉིད་བློས་གཏོང་བར་བྱེད་པའི་སེམས་ཀྱི་ཚོར་འདུ་ཚད་
མེད་པ་ཞིག་གི་ནང་དུ་སླེབ་པར་བྱེད་ཐུབ་པ་དང་། དེ་ལྟ་བུའི་དཀའ་ཐུབ་ཀྱི་དགའ་
སྣང་ཁྲོད་དུང་ཚོས་ང་རང་ཚོ་རང་ཉིད་ཀྱི་དངོས་དོན་མཐར་ཐུག་གི་རེ་འདོད་ཀྱི་གྲོགས་
པོའི་འབྲེལ་ལམ་དེ་རྙེད་ཐུབ་པ་ཞིག་རེད། ཅེས་སྨྲས།
བྷི་ནོ་ཡིས་གྷོ་ར་ཡི་ལག་པ་གནོན་བཞིན་དུ། དེ་ཕལ་ཆེར་ཡོང་སྲིད་པ་
ཞིག་རེད། ཅེས་མོས་མཐུན་གྱི་རྣམ་འགྱུར་བསྟན།
གྷོ་ར་ཡིས་མུ་མཐུད་ནས། དེ་ལྟ་ནའང་དུས་སྐབས་དེའི་ནང་དུ་ངས་ཁྱོད་
ལ་དཀའ་ངལ་མང་པོ་ཞིག་སྤྲད་ངེས་པ་དང་། ཁྱོད་ཀྱིས་ངེས་པར་དུ་ངའི་དབང་
ཡོད་བརྡབ་གསིག་ལ་བཟོད་སྒོམ་བྱེད་དགོས་ཤིང༌། དེ་ནི་ང་ཚོའི་གྲོགས་པོའི་འབྲེལ་
ལམ་ལྟ་བུ་ཞིག་མཇུག་བསྡུ་བྱས་པ་རུ་ངོས་འཛིན་མི་བྱེད་པར། གང་ལྟར་གནས་
བབས་ཅི་འདྲ་ཞིག་གི་ཐོག་ལ་ཡིན་ནའང་ང་ཚོས་བརྒྱུད་རིམ་དེ་གཅེས་སྲུང་བྱས་
ནས་ནམ་ཡང་དེ་ལ་རྩིས་མེད་གཏོང་མི་ཉན་པ་ཞིག་རེད། གལ་ཏེ་ང་ཚོའི་གྲོགས་
·222222-

པོའི་འབྲེལ་ལམ་དེ་རླབས་ཆེན་གྱི་བྱམས་བརྩེ་ཞིག་གི་ཆེད་དུ་འདུས་བྱས་མི་རྟག་པའི་
ཆོས་ཉིད་དུ་གྱུར་ནའང་། དེ་ལ་ར་མདའ་བྱེད་རྒྱུ་མེད་པ་ཞིག་རེད། འོན་ཀྱང་
གལ་ཏེ་དེ་ནི་ཡུན་རིང་དུ་འཚོ་ཞིང་གནས་པ་ཞིག་བྱུང་ན། ང་ཚོའི་རེ་འདོད་ལེགས
པར་གྲུབ་པ་ཞིག་ཡིན་པ་སྨྲ་མི་དགོས་པ་ཞིག། རེད་ཅེས་སྨྲས།
ཁོ་གཉིས་ཀས་ཁོང་གཉིས་ཀྱི་རྒྱབ་ངོས་ནས་རྡོག་སྒ་ཞིག་གྲགས་ནས་ཡོང་
བ་གོ་བར་བརྟེན། མཐའ་འཁོར་དུ་ལྟ་སྐབས་ཁོ་གཉིས་ཀས་ཨ་ནན་དྷ་མོ་ཡེས་
ཐོག་ཁང་དེར་ཡར་ཡོང་གི་ཡོད་པ་མཐོང་། མོས་ཁོ་གཉིས་ཀྱི་ལག་པ་རེ་རེ་ནས་
བཟུང་སྟེ་ཉལ་ཁང་གི་ཕྱོགས་སུ་འཐེན་ཏེ་ངག་ནས། ཉལ་ས་ལ་ཤོག ཅེས་སྨྲས།
ཁོ་གཉིས་ཀས་སྐད་ཤུགས་ཆེན་པོ་དང་བཅས། མིན། ཨ་མ། ད་ལྟ་
ངེད་གཉིས་གཉིད་ཁུག་ཐུབ་པ་མི་འདུག ཅེས་བཤད།
ཨ་ནན་དྷ་མོ་ཡིས་ཀྱིས། ཁྱོད་གཉིས་གཉིད་ཁུག་ཐུབ་པ་མི་འདུག་གམ།
ཞེས་དང༌། རེད། ཁྱོད་གཉིས་གཉིད་ཁུག་ཐུབ་རྒྱུ་རེད། ཅེས་བརྗོད་པ་དང་
ཆབས་ཅིག་མོས་གྲོགས་པོ་ཁོ་གཉིས་ཀྱི་ལུས་པོ་མར་ཕབས་ནས་ཉལ་དུ་བཅུག་
པ་དང༌། དེ་རྗེས་སྒོ་བརྒྱབས་ནས་མོ་ཁོ་གཉིས་ཀྱི་སྔས་མགོའི་འཁྲིས་སུ་མར་
བསྡད་དེ་ཁོ་གཉིས་ལ་རླུང་གཡབ་གཡོས།
བྷི་ནོ་ཡིས། ཨ་མ། ཁྱོད་ཀྱི་རླུང་གཡབ་བསིལ་བོ་དེས་ངེད་གཉིས་གཉིད་
དུ་འགྲོ་བར་བྱེད་མི་ཐུབ། ད་ལྟ་ངེད་གཉིས་ལ་གཉིད་ཡོང་གི་མི་འདུག ཅེས་སྨྲས།
ཨ་ནན་དྷ་མོ་ཡེས་ཀྱིས། ཁྱོད་གཉིས་ལ་གཉིད་ཡོང་གི་མི་འདུག་གམ། ཞེས་
དང་། ང་ཚོས་དེ་ལ་བལྟ་ཆོག གང་ལྟར་ཡང་ང་འདིར་བསྡད་ཕྱིན་ཆད་ཁྱོད་
གཉིས་ཀྱིས་ཡང་བསྐྱར་ཁ་བརྡའི་འགོ་འཛུགས་མི་ཐུབ་པ་ཞིག་རེད། ཅེས་བརྗོད།
223-

ནམ་ཞིག་ཁོ་གཉིས་གཉིད་དུ་ཕྱིན་ཚེ། ཨ་ནན་ངྷ་མོ་ཡེས་ཁུ་སིམ་མེར་
ཁང་མིག་གི་ཕྱི་ལ་འཇབ་ནས་ཐོན་ཞིང་མོ་ཐོག་ཁང་ནས་འོག་ཤོད་དུ་འགྲོ་བའི་
ལམ་བར་ནས་མོ་ཧེམ་ཡར་ཡོང་བཞིན་ཡོད་པ་དང་འཕྲད།
མོས་ཁོ་ལ་སྔོན་བརྡ་བཏང་སྟེ། ད་ལྟ་མ་འགྲོ། ཁོ་གཉིས་མཚན་གང་
ཧྲིལ་པོ་ལ་མ་གཉིད་པར་བསྡད་འདུག ད་ལྟ་རང་ངས་ཁོ་གཉིས་གཉིད་བཅུག་
ནས་ཡོང་བ་ཡིན། ཞེས་སྨྲས།
མོ་ཧེམ་གྱིས། དཀོན་མཆོག་མཁྱེན། དེ་ནི་གྲོགས་པོའི་འབྲེལ་བ་ལ་
ཤ་འཁོན་ལྡན་པ་ཞིག་རེད། ཅེས་དང་། ཁྱོད་ཀྱིས་ཁོ་གཉིས་ཀྱི་གཉེན་སྒྲིག་
གི་སྐོར་ལ་སྐད་ཆ་ག་རེ་བཤད་ཡོད་མེད་ཤེས་སོང་ངམ། ཞེས་དྲིས།
ཨ་ནན་དྷ་མོ་ཡེས་ཀྱིས། ངས་གང་ཡང་ཤེས་མ་སོང༌། ཞེས་ལན་བརྒྱབས།
མཱོ་ཧེམ་གྱིས་བསམ་བློ་གཏིང་རིང་ཞིག་བཏང་སྟེ་སྐད་ཤུགས་ཆེན་པོས།
ཁོ་གཉིས་ཀྱི་ཏན་ཏན་དོན་དག་ཁ་ཤས་ཤིག་ཐག་གཅོད་བྱུང་ཡོད་པ་རེད།
ག་དུས་སའི་གོ་ལའི་སྟེང་དུ་ཁོ་གཉིས་གཉིད་སད་རྒྱུ་ཡིན་ནམ། གཉེན་སྒྲིག་
གི་གནས་ཡུལ་མགྱོགས་པོར་མ་བཟུང་ན་འདིར་དཀའ་རྙོག་གི་རིགས་མང་
པོ་ཞིག་འབྱུང་སྲིད་རྒྱུ་རེད། ཅེས་སྨྲས།
ཨ་ནན་དྷ་མོ་ཡེས་གད་མོ་ཞིག་བགད་དེ། འདིར་དཀའ་རྙོག་གང་
ཡང་འབྱུང་གི་མ་རེད། གལ་ཏེ་ཁོ་གཉིས་ལ་གཉིད་ཏོག་ཙམ་ཞིག་ཁུག་བཅུག་
ན་ཏན་ཏན་ཁོ་གཉིས་དུས་ཡུན་ཅུང་ཟད་ཅིག་གི་རྗེས་སུ་གཉིད་སད་རྒྱུ་རེད།
ཅེས་བཤད།། །།

ལེའུ་བཅུ་དྲུག་པ།
།ཁྱིམ་བདག་མ་བྷ་རོ་དྷ་ཡིས། ཁྱོད་ཀྱིས་སུའུ་ཆར་རས་ཐ་
ལ་གཉེན་སྒྲིག་གཏན་ནས་འབྱུང་འཇུག་གི་མིན་ནམ། ཞེས་སྐད་ཅོར་བརྒྱབས།
ཕེ་རེ་ཤུ་བྷ་བྷ་ཡིས་རང་གི་ཨ་ར་ལ་ཕུར་ཕུར་ཞིག་བྱས་པ་དང་ཆབས་ཅིག་
ཁོང་གི་ཞི་འཇམ་གྱི་ངག་གིས། མག་པ་དེ་གང་དུ་འདུག་གམ། ཞེས་དྲིས།
ཁོང་གི་དྲི་བ་དེ་ལ་ཁོའི་བཟའ་ཟླ་ཡིས་ལན་བཏབ་པ་ནི། ཅི་ཞིག་རེད་
དམ། དེ་ནི་ཁ་ཐོག་ལག་བཞག་གིས་མོས་ཕེ་ནུས་བྷ་བྷུ་ལ་གཉེན་སྒྲིག་བྱེད་རྒྱུ་
གཏན་འཁེལ་ཞིང། མཐའ་ན་ང་ཚོ་ཚང་མས་དེ་ལ་བསམ་བློ་བཏང་ཡོད། སུའུ་
ཆར་རས་ཐ་མོ་རང་གིས་ཀྱང་དེ་ཤེས་ཡོད་པ་ཞིག་རེད། ཅེས་བཤད།
ཕེ་རེ་ཤུ་བྷ་བྷ་ཡིས། ངས་སུའུ་ཆར་རས་ཐ་ཕོ་ནུས་བྷ་བྷུ་དང་ལྷན་དུ་གཉེན
སྒྲིག་བྱེད་རྒྱུའི་འདོད་མོས་ཡོད་མེད་གསལ་པོར་ཤེས་ཀྱིན་མེད། ཅེས་མོའི་
སྐད་ཆ་ལ་སྣང་མེད་བྱས།
ཁོང་གི་བཟའ་ཟླས་སྐད་ཅོར་ཞིག་བརྒྱབས་ཏེ། ཁྱོད་ཀྱིས་ད་ལྟ་འདིར་

ལྟོས་དང༌། དེ་ནི་ངས་ནམ་ཡང་བཟོད་བསྲན་བྱེད་མི་ཐུབ་པའི་བྱ་བ་ཞིག་རེད།
ང་ཚོས་དུས་རྟག་ཏུ་བུ་མོ་དེ་ལ་ང་རང་ཚོའི་བུ་མོ་རྣམས་དང་གཅིག་མཚུངས་ཀྱི་ལྟ་
ཚུལ་བཟུང་ཡོད་ནའང་། མོའི་གཤིས་སྤྱོད་ལ་འདི་འདྲའི་འགྱུར་བ་ཞིག་འགྲོ་དགོས་
དོན་ག་རེ་རེད་དམ། ག་རེ་བྱས་ནས་མོས་གཤིས་སྤྱོད་དེ་འདྲ་ཞིག་ཏུ་གུར་པ་རེད་
དམ། གལ་ཏེ་ཕེནུས་བྷ་བྷུ་ལྟ་བུའི་མི་ཡོན་ཏན་ཅན་དང་ཆོས་པ་ཞིག་མོའི་མག་པ་
ལ་བླངས་པ་ཡིན་ན། དེ་ནི་སྟབས་བདེ་པོའི་སྒོ་ནས་མོ་ལ་ལྟ་སྐྱོང་བྱས་པ་ཞིག་ཏུ་
འགྱུར་རྒྱུ་མ་རེད་དམ། གང་ལྟར་ཁྱོད་ཀྱིས་ག་རེབ ཤད་ན་མ་བཤད་ནའང་། ངའི་
ལཱབྷོན་ཡ་དེ་མོ་ལས་ཧ་ཅང་རྣམ་འགྱུར་ལེགས་པ་འདུག ངས་ཁྱོད་ལ་ཁ་ཚོན་བཅད་
ནས་བཤད་ཐུབ་པ་ཞིག་ལ་གལ་ཏེ་ང་ཚོས་མོས་མཐུན་བྱས་ནས་མོ་ལ་མི་སུ་ཞིག་དང་
ལྷན་དུ་གཉེན་སྒྲིག་བྱེད་བཅུག་ནའང༌། མོས་མིན་གཏན་ནས་བརྗོད་རྒྱུ་མ་རེད།
གལ་ཏེ་ཁྱོད་ཀྱིས་སུའུཆར་རས་ཐ་ཡི་རང་མཐོང་རློམ་སེམས་དེ་ལ་རྒྱབ་སྐྱོར་བྱས་
པ་ཡིན་ན། མོ་ལ་མག་པ་རག་རྒྱུ་དེ་ཧ་ཅང་གི་དཀའ་ངལ་ཆེ་བའི་འགན་འཁྲིའི་
བྱ་བ་ཞིག་ཏུ་འགྱུར་ངེས་རེད། ཅེས་བཤད།
ཕེ་རེ་ཤུ་བྷ་བྷུ་ཡིས་ནམ་ཡང་རང་གི་བཟའ་ཟླ་ལ་ཁ་རྩོད་མི་བྱེད་པ་དང་ལྷག་
པར་དུ་སུའུ་ཆར་རས་ཐ་ཡི་སྐོར་ལ་ནམ་ཡང་ཁ་རྩོད་མི་བྱེད་པར་བརྟེན་ཁོ་ཁ་ཁུ་སིམ
མེར་བསྡད།
སཱ་ཏི་ཤ་སྐྱེ་བའི་ཉིན་མོར་སུའུ་ཆར་རས་ཐ་ཡི་ཨ་མ་ཚེ་ལས་འདས་ཤིང་།
སྐབས་དེར་བུ་མོ་དེ་ལོ་བདུན་ཏག་ཏག་ལ་སླེབས་ཡོད། མོའི་ཨ་ཕ་རམ་ཤཱ་
རན་བྷ་བྷུ་རང་གི་བཟའ་ཟླ་འདས་པའི་སྐབས་དེར་བྷ་རཱ་མོ་ཡི་ཚོགས་པའི་ནང་
དུ་ཞུགས་པ་དང་། ཁོའི་ཁྱིམ་མཚེས་གྲོང་པ་རྣམས་ཀྱི་བརྡབ་གསིག་གི་གནོད་
-226-

པ་ལ་གཡོལ་བའི་ཕྱིར་དུ་ཡུལ་ཌཱ་ཀ་ལ་སྐྱབས་བཅོལ་དུ་ཡོང་ཞིང་། དེར་ཁོས་
སྦྲགས་ཁང་ཞིག་གི་ནང་ནས་ལས་ཀ་བྱེད་བཞིན་པའི་སྐབས་དེར་ཕེ་རེ་ཤུ་བྷ་བྷུ་
ཁོའི་བློས་ཐུབ་ཀྱི་གྲོགས་པོ་ཞིག་ཏུ་གྱུར། དུས་སྐབས་དེ་ནས་བཟུང་སུའུ་ཆར་
རས་ཐ་ཡིས་ཕེ་རེ་ཤུ་བྷ་བྷུ་ལ་རང་གི་ཨ་ཕ་དང་གཅིག་མཚུངས་ཀྱི་དགའ་ཞེན་
བྱེད་པ་དང་། རམ་ཤཱ་རན་བྷ་བྷུ་གློ་བུར་དུ་ཚེ་ལས་འདས་སྐབས་དེར། ཁོ་ལ་
ཡོད་པའི་དངུལ་རྣམས་བྱིས་པ་གཉིས་ཀྱི་ཆེད་དུ་རང་གི་བློས་ཐུབ་ཀྱི་གྲོགས་པོ་
ཕེ་རེ་ཤུ་བྷ་བྷུ་ལ་རྩིས་སྤྲོད་བྱས་ཡོད། དུས་སྐབས་དེ་ནས་བཟུང་ཕ་མ་གཉིས་
མེད་ཀྱི་ཕྲུ་གུ་དེ་གཉིས་ཕེ་རེ་ཤུ་བྷ་བྷུ་ཡི་ཁྱིམ་ཚང་གི་ནང་དུ་གནས་སྡོད་བྱེད་དུ་
ཡོང་བ་ཞིག་རེད།
ཀློག་མཁན་རྣམ་པས་སྔ་ས་ནས་ཧ་རན་བྷ་རཱ་མོ་ཡི་ཕྱོགས་ལ་སེམས་
ཤུགས་ཆེ་བ་ཞིག་ཡིན་པ་ཤེས་གསལ་ལྟར། ཁོ་ལ་ཚོགས་པ་དེའི་ནང་དུ་ལས་
ཀ་མང་པོ་ཡོད་པ་ནི་ཁོ་མཚན་མོའི་སློབ་གྲྭ་ཞིག་གི་དགེ་རྒན་དང༌། སློབ་གྲྭ་དེའི་
དུས་དེབ་རྩོམ་སྒྲིག་པ། བུ་མོའི་སློབ་གྲྭའི་དྲུང་ཡིག་པ་སོགས་ཡིན་པར་མ་ཟད།
དོན་དངོས་སུ་ཁོ་ངལ་དུབ་ཀྱི་སྐྱོ་བ་གང་ཡང་མེད་པའི་མི་ཞིག་རེད། མི་ཚང་
མས་གཞོན་སྐྱེས་འདིས་མཐའ་མཇུག་ཏུ་ཏན་ཏན་བྷ་རཱ་མོ་ཡི་ཚོགས་པའི་ཁྲོད་
དུ་གོ་གནས་མཐོན་པོ་ཞིག་ལེན་ཐུབ་པའི་རེ་ལྟོས་བྱེད་བཞིན་ཡོད་པར་མ་ཟད།
ཁོའི་སློབ་ཕྲུག་རྣམས་བརྒྱུད་ནས་ཁོའི་དབྱིན་ཇི་སྐད་ཡིག་དང་བརྡ་སྤྲོད་རིག་པའི་
གཞུང་ལུགས་ཀྱི་ཕུལ་དུ་བྱུང་བའི་རྣམ་དཔྱོད་རྣམས་བྷ་རཱ་མོ་ཡི་ཚོགས་པའི་ཕྱི་
ལོགས་ན་སྙན་གྲགས་རྒྱས་པའི་འགོ་ཚུགས།
རྒྱུ་མཚན་འདྲ་མིན་དེ་དག་ལ་བརྟེན་ནས་སུའུ་ཆར་རས་ཐ་ཡིས་བྷ་རཱ་མོ་
227-

ཡི་སྐྱེ་བོ་གཞུང་དྲང་གཞན་རྣམས་ལ་ཇི་ལྟར་གུས་ཞབས་བྱེད་པ་དེ་བཞིན་དུ། ཧ་
རན་གྱི་ཕྱོགས་ལ་ཡང་དམིགས་བསལ་གྱིས་བརྩི་འཇོག་བྱེད་པ་དང་། ཐ་ན
མོ་ཡུལ་ཌཱ་ཀ་ནས་གྲོང་ཁྱེར་ཀ་ལི་ཀ་ཏཱ་ལ་ཡོང་སྐབས། མོ་ལ་ཁོ་མཉམ་དུ་ངོ་
ཤེས་སྒྲིག་རྒྱུའི་འདོད་མོས་ཀྱང་ཤིན་ཏུ་ཆེན་པོ་སྐྱེ་མྱོང་ཡོད།
མཐར་སུའུ་ཆར་རས་ཐ་ཡིས་སྙན་གྲགས་ཆེ་བའི་མི་དེ་ངོ་ཤེས་པར་མ་
ཟད་ཁོ་ལ་ཡང་རང་གི་གཉེན་སྒྲིག་གི་འདོད་མོས་དེ་མོ་ལ་ཡོད་པ་ལ་ཐེ་ཚོམ་མེད་
པ་ཞིག་ཏུ་གྱུར་ནའང་། ཁོས་རང་ཉིད་སུའུ་ཆར་རས་ཐ་ལ་སེམས་པ་ཤོར་བའི་
སྐོར་དེ་ཁ་གསངས་ནས་མོ་ལ་ཤེས་སུ་མ་བཅུག འོན་ཀྱང་ཁོ་རང་ཉིད་ཀྱི་ངོས་
ནས་སེམས་ཐག་གཙང་བཅད་བྱས་ཏེ་བློ་རྩེ་གཅིག་ཏུ་བསྒྲིམས་ནས་མོའི་དགེ་
སྐྱོན་གྱི་རྣམ་གཞག་ལ་སྤང་བླང་དང༌། ནོར་འཁྲུལ་རྣམས་ལ་ཡོ་བསྲང་བྱེད་
པ་དང་། མོའི་སྤྲོ་སེམས་ཀྱི་འདུན་པ་དང་རྒྱུན་ལྡན་གྱི་བྱ་སྤྱོད་སོགས་ལ་ལེགས་
བཅོས་གཏོང་རྒྱུའི་སྐོར་ལ་འགན་བླངས་ནས་དེའི་ཕྱོགས་ལ་མཐུན་འགྱུར་རོགས་
རམ་རྒྱ་ཆེར་བྱས་ཤིང་། མི་ཚང་མའི་སེམས་ལ་ཁོས་དམིགས་བསལ་གྱིས་བུ་
མོ་འདི་རང་གི་མི་ཚེའི་ནང་ལ་ཆ་འཇོག་འོས་པའི་ཆུང་མ་ཞིག་ཏུ་རེ་འདོད་བྱེད་
བཞིན་ཡོད་པ་དེ་མངོན་གསལ་དུ་གྱུར།
སུའུ་ཆར་རས་ཐ་ལ་མཚོན་ན་ནི། ནམ་ཞིག་སྙན་གྲགས་ཅན་གྱི་མི་དེའི་
ཚེ་སྲོག་མོ་ལ་ཐོབ་པ་སྟེ་སེམས་པ་རང་ལ་ཤོར་ཡོད་པ་ངོས་ཟིན་ཞིང༌། མོས་
རང་ཉིད་ཀྱི་སེམས་ཀྱི་སྤོབས་པ་དེ་ཁོ་ལ་བརྩི་འཇོག་བྱེད་རྒྱུ་དང་བསྲེས་ནས་གུས་
ཞབས་བྱེད་མི་ཐུབ་པ་ཞིག་ཏུ་གྱུར། འོན་ཀྱང་གཉེན་སྒྲིག་སློང་ཆང་གིས་རང་
གི་ལས་འགན་གྱི་བྱེད་སྒོ་རྣམས་གཏན་འཁེལ་མ་བྱས་པའི་མཚམས་ཤིག་ནས་
·228-

མི་ཚང་མས་ཧ་རན་གྱིས་མོ་ལ་གཉེན་སྒྲིག་བྱེད་རྒྱུ་ཡིན་པའི་ཐག་གཅོད་བྱས་
པ་དང་། སུའུ་ཆར་རས་ཐ་ཡིས་ཀྱང་གནད་དོན་དེ་གཏན་འཁེལ་བ་ལྟ་བུ་ཞིག་
ཏུ་ངོས་ལེན་བྱས་ཤིང་། དེ་ནི་མོ་ལ་ཚུལ་ཇི་ལྟར་སློབ་སྦྱོང་དང་ཉམས་ལེན་བྱེད་
དགོས་པའི་བསམ་གཞིག་བྱེད་ཡུལ་ཞིག་ཏུ་གྱུར། མོ་ནི་སྐྱེ་བོ་སུ་ཞིག་གིས་རང་
གི་ལུས་སྲོག་ལོངས་སྤྱོད་ཐམས་ཅད་བྷ་རཱ་མོ་ཡི་ཚོགས་པའི་བདེ་སྡུག་གི་ཕྱོགས་
ལ་གཏོང་ཐུབ་མཁན་ཞིག་ལ་འོས་ཤིང་འཚམས་པ་ཞིག་ཏུ་འགྱུར་ཆོག་པ་ཞིག་
དང་། གཉེན་སྒྲིག་གི་སྐོར་གྱི་བསམ་བློའི་གནད་དོན་དེ་ནི་མོ་ལ་འཇིགས་སྣང་
དང་འཚེར་སྣང་གི་བཙན་ས་ཞིག་སྟེ། རྡོ་ལས་བཟོས་པའི་བཙན་རྫོང་གི་འགག་
སྒོ་ལྟ་བུ་ཞིག་དང་། དེ་ནི་གལ་ཆེའི་ལས་འགན་ཞིག་སྟེ། སྤྲོ་སྐྱིད་ཀྱི་ངང་ནས་
མི་ཚེ་སྐྱེལ་སའི་གནས་ཁོ་ན་ཙམ་ཞིག་མ་ཡིན་པར་དཀའ་ཐུབ་ཀྱི་རྩོལ་བ་ཆེན་
པོ་ལ་བརྟེན་ནས་དོན་དུ་གཉེར་དགོས་པ་ཞིག་དང༌། ཁྱིམ་ཚང་ཞིག་གི་ནང་
གི་དོན་རྐྱེན་ཁོ་ན་ཙམ་ཞིག་མ་ཡིན་པར་ལོ་རྒྱུས་ཀྱི་གནད་འགག་ལྟ་བུ་ཞིག་གི་
སྣང་ཚུལ་བྱུང་།
གལ་ཏེ་གཉེན་སྒྲིག་དེ་དུས་སྐབས་དེར་བྱུང་ཡོད་པ་ཡིན་ན། གང་ལྟར་
ཡང་མནའ་མའི་ཕྱོགས་ཀྱི་ནང་མི་གཉེན་ཚན་རྣམས་ཀྱིས་དེ་ནི་བཀྲ་ཤིས་པའི་
ལས་སྐལ་གྱི་ཆ་ཤས་ཤིག་ཏུ་ངོས་འཛིན་བྱུང་ཡོད་ངེས་ནའང༌། སྟབས་མ་ལེགས་
པ་ཞིག་ལ་ཧ་རན་གྱིས་རང་གི་མི་ཚེའི་ནང་གི་འགན་འཁྲིའི་བྱ་བ་རྣམས་ཇི་ལྟར་
གལ་ཆེན་པོ་ཞིག་ཡིན་པ་བཞིན་དུ་དེ་ལྟར་རྒྱ་ཆེན་པོ་ཞིག་ཡིན་པའི་ཆ་འཇོག་བྱས་
ཤིང་། ཁོའི་སེམས་ལ་ཕན་ཚུན་གཉིས་ཀའི་ཕྱོགས་ནས་གཅིག་གིས་གཅིག་
བློ་ངོར་བབ་པ་ཙམ་ཞིག་གི་གཉེན་སྒྲིག་དེ་ཁོ་རང་ཉིད་ལ་མཚོན་ན་རིན་ཐང་ཅི་
·229-

ཡངང་མེད་པ་ཞིག་ཏུ་མཐོང་། ཁོས་ཕྱོགས་ཐམས་ཅད་ཀྱི་གནད་དོན་དང་གཉེན་
སྒྲིག་དེས་བྷ་རཱ་མོ་ཡི་ཚོགས་པ་ལ་ཕན་ཐོགས་ཅི་འདྲ་ཞིག་འབྱུང་མིན་སོགས་ལ་
དང་པོར་བསམ་གཞིག་མ་བྱས་པར། གཉེན་སྒྲིག་གི་ཐེམ་སྐེས་ལ་འཛེག་མི་
ཐུབ་པའི་བསམ་བློ་འཁོར་ཞིང་། དེ་ལྟ་བུའི་བསམ་ཚུལ་ཞིག་གི་འོག་ནས་ཁོས་
ཐོག་མར་སུའུ་ཆར་རས་ཐ་ལ་ཉམས་ཚོད་ཅིག་བྱེད་རྒྱུའི་འགོ་བཙུགས།
འོན་ཀྱང་ནམ་ཞིག་ལ་ཁྱོད་ཀྱིས་སྐྱེབོགཞན་རྣམས་ལ་དེ་ལྟར་ཡ་མེད་ཀྱི་ཉམས་
ཚོད་བྱས་པ་ཡིན་ན། ཁྱོད་རང་ལ་ཡང་དེ་ལྟ་བུའི་ཉམས་ཚོད་ཅིག་འབྱུང་ངེས་པ
ཞིག་རེད། ནམ་ཞིག་ཧ་རན་མི་ཚང་འདིའི་ནང་དུ་འདྲིས་གཤིབ་བྱུང་བ་ནས་བཟུང་
ཁོའི་མྱོང་འདྲིས་ཆེ་བའི་མིང་ལ་ཕེ་ནུས་བྷ་བྷུཞེས་པའིབད ག་དབང་གི་གོ་གནས་ཤིག་
སྤྲད་པ་དང་། མིང་དེའི་ཐོག་ནས་ཁོདབྱིན་ཇིའི་སྐད་ཡིག་གི་ཤེས་ཡོན་གྱི་བང་མཛོད་
དང་། དངོས་ཁམས་དཔྱད་རིག་གི་རྣམ་དཔྱོད་ཀྱི་རྟེན་གཞི། བྷ་རཱ་མོ་ཡི་ཚོགས་
པ་ལ་ཕན་ཐོགས་ཡོད་པའི་རྣམ་གྲངས་ཐམས་ཅད་ཀྱི་རྣམ་སྤྲུལ་ལྟ་བུ་ཞིག་ཏུ་གཡོ་
འགུལ་མེད་པར་ལངས་ནས་བསྡད་ཡོད་པ་དེ་གཏན་ནས་མཐོང་མི་ཐུབ་པ་ཞིག་དང་།
དོན་དངོས་སུ་ཁོ་མི་ཞིག་ཡིན་པའི་ཆ་ནས་ཀྱང་ཁོ་ལ་བསམ་གཞིག་བྱེད་དགོས་པ་
དང་། ཁོ་ལ་དེ་ལྟ་བུའི་འཇོན་ཐང་ཞིག་ཡོད་པ་དེས་ཁོ་བརྩི་བཀུར་གདེང་འཇོག་
བྱེད་ཡུལ་ཁོ་ན་ཞིག་ཡིན་པའི་མཐའ་བུད་ནའང་གཞན་ཁོ་བློ་ལ་འབབ་མི་འབབ་ཀྱི་
བརྗོད་གཞི་ཞིག་ཏུ་ཡང་གྱུར།
ཡ་མཚན་པ་ཞིག་ལ་སུའུ་ཆར་རས་ཐ་ཡིས་རྒྱང་རིང་ནས་བརྩི་འཇོག་བྱེད་
ཡུལ་གྱི་ལྟ་ཚུལ་དེ་ནི། ཐག་ཇེ་ཉེ་དང་འདྲིས་གཤིབ་ཟབ་ཏུ་བཏང་བ་བརྒྱུད་ནས་
མོའི་སེམས་ཀྱི་འདོད་ཕྱོགས་དེ་མཚམས་ཆད་པར་བྱས། ཧ་རན་གྱིས་རང་ཉིད་
·230-

ལ་མགོ་འདོན་འཚོ་སྐྱོང་དང་རང་ཉིད་བྷ་རཱ་མོ་ཡི་ཚོགས་པའི་ཁྲོད་དུ་གང་ཞིག་སྤང་
བླང་བྱེད་དགོས་མིན་གྱི་རྣམ་གཞག་གི་བདེན་དོན་གཏན་ལ་འབེབ་པའི་མགོན་སྐྱབས་
ལྟ་བུ་ཞིག་ཏུ་གྱུར་ཡོད་པར་བསམ་པའི་ལྟ་ཚུལ་དེས། ཁོ་ཅོལ་ཆུང་རྒོད་བྲོ་བ་དང་
སྣང་ཆུང་བྱེད་ཡུལ་ཞིག་ཏུ་བསྒྱུར། དངོས་ཡོད་ཀྱི་བདེན་པ་དང་མི་གཉིས་ཀྱི་བར
གྱི་འབྲེལ་བ་ངོ་མ་དེ་ནི་བྱ་བ་མཐའ་སྐྱེལ་བར་བྱེད་པའི་དད་གུས་ཅན་གྱི་མིའི་འབྲེལ་
བ་ཞིག་རེད། གང་ཡིན་ཟེར་ན། དེ་ལྟ་བུའི་སེམས་ཁམས་ཀྱིས་མི་ཞིག་གི་ལྷན་
སྐྱེས་ཀྱི་གཤིས་ཀ་དེ་གུས་ཞབས་ལྡན་པ་ཞིག་ཏུ་བསྒྱུར་བ་དང་། ནམ་ཞིག་གི་ཚེ་
མི་ཞིག་ཁེངས་དྲེགས་ཆེན་པོ་དང་བཙན་པོ་དབང་ཡོད་བྱེད་མཁན་ཞིག་ཏུ་གྱུར་ཚེ།
ཁོས་རང་ཉིད་ལྟོས་བཅས་ཀྱི་བྱ་བ་ཕྲན་ཚེགས་ཤིག་ཡིན་ནའང་མངོན་གསལ་དུ་
འབུར་དུ་འཐོན་འཇུག་པ་ཞིག་རེད།
ལྟ་ཚུལ་དེ་འདྲ་ཞིག་བརྒྱུད་ནས་སུའུ་ཆར་རས་ཐ་ཡིས་ཕེ་རེ་ཤུ་བྷ་བྷུ་དང་ཧ་
རན་གཉིས་ཀྱི་དབར་གྱི་ཁྱད་པར་མི་འདྲ་བའི་ཧེ་བག་ལ་བསམ་ཤེས་དང་གཅིག་
མཚུངས་ཀྱི་ལྟ་ཚུལ་འཛིན་མི་ཐུབ་པ་ཞིག་ཏུ་གྱུར། མོས་ཕེ་རེ་ཤུ་བྷ་བྷུ་ཡི་ཞི་འཇམ་
གྱི་གདོང་ལ་ཁོང་གི་གཤིས་རྒྱུད་ཀྱི་བཟང་སྤྱོད་རྣམ་པར་དག་པའི་ཀློང་བརྡོལ་ནས་
མངོན་གསལ་དུ་འཆར་བཞིན་ཡོད་པ་ཡིད་ལ་འཁོར། ཧ་རན་ལ་མཚོན་ན། རྦད་
དེ་ལྡོག་ཕྱོགས་སུ་གྱུར་བ་ཞིག་སྟེ། ཁོའི་བྷ་རཱ་མོ་ཡི་རིང་ལུགས་མཁྲེགས་འཛིན་
དང་དེའི་ཕར་རྒོལ་རང་བཞིན་ལྡན་པའི་རང་མཐོང་དང་གཞན་ཐམས་ཅད་མངོན་
མེད་དུ་བྱེད་མཁན་ཞིག་དང་། ཁོས་གང་ཞིག་གི་ཕྱོགས་ནས་སྐད་ཆ་བཤད་པའམ་
གང་ཞིག་གི་ཕྱོགས་ལ་བྱ་བ་བྱས་པ་ཡིན་ན་ཐམས་ཅད་འདྲ་མི་ཆགས་པའི་ལྐུགས་
པའི་གླེན་རྟགས་ཕྱི་ལ་ཐོན་པ་ཞིག་ཏུ་མངོན་བཞིན་ཡོད་པ་ཞིག་རེད།
231-

ནམ་ཞིག་ཧ་རན་ལ་བྷ་རཱ་མོ་ཡི་བདེ་སྡུག་གི་ཕྱོགས་ལ་རང་ཉིད་ཀྱི་བསམ་
ཚུལ་དང་འབྲེལ་བའི་འཁྲུལ་སྣང་འཆར་ཚེ་ཁ་ཕེ་རེ་ཤུབྷ་བྷུ་ཡི་ལྟ་ཚུལ་ལའང་བདེན་
རྫུན་དབྱེ་འབྱེད་ཀྱི་ཁ་གཏད་གཅོག་རྒྱུ་ལ་ཐེ་ཚོམ་མེད་པ་ཞིག་ཏུ་གྱུར་པ་དང་།
དེས་སུའུ་ཆར་རས་ཐ་ཕོག་ཐུག་གི་རྨས་སྐྱོན་བཏང་བའི་སྦྲུལ་ལྟར་གཡས་གཅུ་
གཡོན་གཅུ་བྱེད་དུ་བཅུག དུས་སྐབས་དེར་བྷང་ག་ལའི་ནང་དུ་དབྱིན་ཡིག་
66གི་ཤེས་ཡོན་ཡོད་པའི་མི་རྣམས་ཀྱིས་ལེགས་ལྡན་ནག་པོའི་གླུ་” ཡི་
སྐོར་ལ་སློབ་སྦྱོང་བྱེད་བཞིན་མེད་ནའང་། ཕེ་རེ་ཤུ་བྷ་བྷུ ཡིས་མཚམས་མཚམས
ལ་སུའུ་ཆར་རས་ཐ་ལ་དེ་སྒྲོག་སྦྱང་བྱས་པར་མ་ཟད། དེ་མིན་དྲང་སོང་རྒྱས་
༦
པའི་སྙན་ངག་གི་བསྟན་བཅོས་“མ་ཧཱ་བྷ་ར་ཏ་’ ཡང་ཧ་ལམ་ཡོངས་སུ་
རྫོགས་པ་མོ་ལ་བཀླགས། ཧ་རན་གྱིས་དེ་ལ་མོས་མཐུན་མི་བྱེད་པ་མ་ཟད། ཁོ་
ལ་མཚོན་ན་བྷ་རཱ་མོ་ཡི་ཁྱིམ་ཚང་རྣམས་ཀྱི་ནང་ནས་དེ་ལྟ་བུའི་དཔེ་ཆ་རྣམས་
མཐར་སྐྲོད་རྒྱང་འབུད་བྱེད་འདོད་པ་དང་། ཁོ་རང་ཉིད་ཀྱི་ངོས་ནས་དཔེ་ཆ་
དེ་ཚོ་ནམ་ཡང་ཀློག་མྱོང་མེད་པ་མ་ཟད་ཁོའི་རེབ་ལ་དེ་ལྟ་བུའི་དཔེ་ཆ་ལམ་ལུགས་
ལ་ཆགས་ཞེན་བྱེད་པའི་རྩོམ་རིག་རྣམས་རྒྱང་རིང་དུ་འདེད་འདོད་སྐྱེ་བཞིན་ཡོད་
པ་ཞིག་རེད། འཛམ་གླིང་འདིའི་ནང་གི་ཆོས་ལུགས་ཀྱི་གསུང་རབ་རྣམས་ཀྱི་ཁྲོད་
ནས་ཁོས་རྒྱབ་སྐྱོར་བྱེད་ས་དེ་ནི་ཡེ་ཤུ་བའི་གསུང་རབ་རྣམས་ཁོ་ན་རེད། དོན་
དངོས་སུ་ཕེ་རེ་ཤུབྷ་བྷུ་ཡིས་བྷ་རཱ་མོ་དང་བྷ་རཱ་མོ་མ་ཡིན་པ་གཉིས་ཀྱི་བར་ལ་གསུང་
རབ་རྣམས་ཀྱི་ནང་གི་ཉམས་ཞིབ་དབྱེ་འབྱེད་ཀྱི་རིག་པ་ནང་བཞིན་ཕྱོགས་རིས་ཀྱི་
ས་མཚམས་གང་ཡང་འཐེན་མེད་པར་མ་ཟད། གནད་དོན་མང་པོ་ཞིག་སྙིང་པོ་
མེད་པ་ལྟ་བུ་ཞིག་ཏུ་ངོས་འཛིན་བྱས་ཡོད་པ་དེ་ནི་ཧ་རན་གྱི་ཕྱོགས་ལ་ཚེར་མ་ཞིག་
·232-

དང་གཅིག་མཚུངས་རེད། འོན་ཀྱང་སུའུ་ཆར་རས་ཐ་ཡིས་སྐྱེ་བོ་སུ་ཞིག་གིས་
ཕེ་རེ་ཤུ་བྷ་བྷུ་ཡི་ཀུན་སྤྱོད་ཐོག་ལ་དངོས་སུ་ཕར་ཟད། ལྐོག་ཏུ་སྐྱོན་འཛུགས་བྱས་
ནའང་བཟོད་སྒོམ་བྱེད་མི་ཐུབ་པ་ཡིན་དུས། ཧ་རན་གྱིས་མངོན་གསལ་དོད་པོའི་
ཁེངས་དྲེགས་ཀྱི་དུམ་བུ་དེས་ཁོ་མོའི་མིག་ལམ་ན་རིན་ཐང་ཇེ་ཆུང་དུ་བཏང་།
ཧ་རན་གྱི་གནོད་འཚེ་ཆེ་བའི་རྩུབ་སྤྱོད་དང་ཆོས་ལུགས་ཕྱོགས་ཞེན་གྱི་ལྟ་
གྲུབ། ཁོའི་རྣ་བར་མི་འགྲོ་བའི་བློ་ཁ་དོག་པོ་སོགས་ཀྱིས་ཉིན་རེ་བཞིན་དུ་སུའུ་ཆར་
རས་ཐ་ཡི་བརྩེ་དུང་དེ་ཉམས་པར་བྱས་པའི་ཚོར་སྣང་མོ་རང་ཉིད་ལ་བྱུང་ནའང་།
མོས་ཁོ་དང་མཉམ་དུ་གཉེན་སྒྲིག་བྱེད་རྒྱུའི་འབྱུང་འགྱུར་གྱི་གོ་སྐབས་དེའི་ཐོག་ལ་
ད་བར་ཕན་ཚུན་གཉིས་ཀའི་ཕྱོགས་ནས་སྐད་ཆ་གང་ཡང་བཤད་མེད་པ་དང་། ཆོས་
ལུགས་ལ་དད་མོས་བྱེད་མཁན་གྱི་སྤྱི་ཚོགས་ཤིག་གི་ནང་ལ་མཚོན་ནས་བཤད་པ་
ཡིན་ན། མི་ཞིག་གིས་རང་ཉིད་ལ་གདེང་འཇོག་མཐོ་བའི་མིང་འདོགས་བྱས་པ་
དེ་རིམ་གྱིས་རང་ཉིད་ཀྱིས་འགན་ལེན་སོགས་བྱེད་དགོས་པ་ཞིག་རེད། གང་ལྟར་
ཡང་ཕེ་རེ་ཤུབྷ་བྷུ་ཡིས་ཧ་རན་གྱིས་ཐོབ་ཐང་རྩོད་ལེན་སོགས་ཀྱི་ཡིན་ལུགས་བརྗོད་
པ་ལ་ནམ་ཡང་ཁ་མཆུའི་རྩོད་གླེང་མ་བྱས། གང་ཡིན་ཟེར་ན། མི་ཚང་མས་ཁོ་
བྷ་རཱ་མོ་ཡི་ཚོགས་ཁག་གི་མ་འོངས་པའི་ཀ་བ་ལྟ་བུ་ཞིག་ཏུ་ངོས་འཛིན་བྱེད་བཞིན་
ཡོད་པ་དང་། ཁོ་རང་ཉིད་ཀྱིས་ཀྱང་དངོས་སུ་མ་བརྗོད་ཀྱང་ཤུགས་ལ་བསམ་
ཚུལ་དེར་མོས་མཐུན་ངོས་ལེན་བྱེད་བཞིན་ཡོད། དེར་མ་ཟད་ད་དུང་ཁོའི་ཐོག་
ལ་བློ་དོགས་མ་ཆོད་པའི་ལག་བསྟར་བྱེད་རྒྱུ་གཅིག་རང་ཡོད་པ་ནི། ཁོ་རང་ལྟ
བུའི་མག་པ་ཞིག་ལ་སུའུ་ཆར་རས་ཐ་འོས་ཤིང་འཚམས་པ་ཡིན་མིན་ལས། ཧ
རན་གྱིས་སུའུ་ཆར་རས་ཐ་ལ་སྤྲོ་སྐྱིད་ཀྱི་བདེ་བ་ཅི་ཙམ་ཞིག་སྤྲོད་མིན་སོགས་ཀྱི་འདྲི་
-233-

རྩདཙམ་ཡང་ཁོའི་སེམས་ལ་འཁོར་མྱོང་མེད་པ་ཞིག་རེད།
དེ་བཞིན་དུ་སུ་ཞིག་གི་སེམས་ལ་ཡང་གནད་དོན་དེའི་ཐོག་ལ་སུའུ་ཆར་
རས་ཐ་དང་ངེས་པར་དུ་གྲོས་བསྡུར་བྱ་དགོས་པའི་བསམ་བློ་མ་འཁོར་བ་དང་།
མོ་རང་གི་ངོས་ནས་ཀྱང་རང་ཉིད་ཀྱི་བསམ་བློའི་འཁྱེར་སོ་དེར་སྣང་མེད་བྱེད་
པའི་གོམས་གཤིས་འོག་ཏུ་ལུས། བྷ་རཱ་མོ་ཡི་སྐྱེ་བོ་གཞན་ཐམས་ཅད་དང་གཅིག
མཚུངས་སུ་མོས་ཀྱང་ཧ་རན་གྱིས་ནམ་ཞིག་མོ་དང་ལྷན་དུ་གཉེན་སྒྲིག་བྱེད་རྒྱུའི་
གྲ་སྒྲིག་ཡོད་ཅེས་བརྗོད་རྒྱུ་དེ་ཁོ་ལ་འཚམས་ཤིང་རན་པ་ཞིག་ཏུ་གྱུར་ན། མོ་
རང་གི་ངོས་ནས་ཏན་ཏན་དེ་ལྟ་བུའི་གཉེན་སྒྲིག་གི་བྱ་བ་དེར་ངོས་ལེན་བྱེད་རྒྱུ་
དེ་རང་གི་མི་ཚེའི་ནང་གི་ལས་འགན་གཙོ་བོ་ཞིག་ཡིན་ཤག་བྱས་ནས་བསྡད།
དོན་རྐྱེན་རྣམས་རིམ་བཞིན་དེ་ལྟར་དུ་འདས་ཤིང༌། ནམ་ཞིག་ཕེ་རེ་
ཤུ་བྷ་བྷུ་སུའུ་ཆར་རས་ཐ་ཡིས་གྷོ་ར་ཡི་ཕྱོགས་བཟུང་ནས་ཧ་རན་ལ་གུས་ཞབས་
བརྩི་བཀུར་བྱེད་རྒྱུའི་ཕྱོགས་ལ་ཚད་འདང་མིན་གྱི་དོགས་གཞི་བྱེད་པའི་གནས་
སུ་གྱར། གཅིག་བྱས་ན་ཁོའི་སེམས་ལ་ཕལ་ཆེར་ཁོང་ཚོའི་བསམ་ཚུལ་ཐ་དད་
པ་རྣམས་ལ་རྒྱུ་མཚན་གཏིང་ཟབ་པ་ཡོད་སྲིད་པ་ཞིག་རེད་སྙམ་པའི་རྟོག་པ་མངོན་
དུ་གྱུར་ཡོད་པ་ཞིག་རེད། ནམ་ཞིག་ཁྱིམ་བདག་མ་བྷ་རོ་དྷ་ཡིས་ཡང་བསྐྱར་
སྐད་ཆ་དེ་སུའུ་ཆར་རས་ཐ་ཡི་གཉེན་སྒྲིག་གི་ཕྱོགས་ལ་བསྒྱུར་ཚེ། ཁོས་རང་
ཉིད་ཀྱི་སྔོན་མའི་ངོ་དགའི་རྣམ་འགྱུར་གང་ཡང་མ་བསྟན།
ཉི་མ་དེ་རང་ལ་ཁྱིམ་བདག་མ་བྷ་རོ་དྷ་ཡིས་སུའུ་ཆར་རས་ཐ་ཟུར་ཞིག་
ཏུ་ཁྲིད་ནས། ཁྱོད་ཀྱིས་ཨ་ཕ་ལ་སེམས་འཚབ་སྐྱེ་འཇུག་གི་འདུག ཅེས་བཤད།
སུའུ་ཆར་རས་ཐ་ཧོན་འཐོར་ནས་གློབུར་དུ་མར་བསྒུར། མོས་བསམ་བཞིན་
234-

དུ་དེ་ལྟར་བྱས་མེད་ནའང་མོ་ཕེ་རེ་ཤུ་བྷ་བྷུ་ཡི་སེམས་འཚབ་ཀྱི་རྒྱུ་རུ་འགྱུར་སྲིད་པ་
དེ་མོའི་སེམས་ཁྲལ་གྱི་རྒྱུ་རྐྱེན་གཙོ་བོ་རུ་གྱུར་བར་བརྟེན། མོའི་ངོ་མདོག་ཤོར་བ་
དང་ཆབས་ཅིག ག་རེ་བྱས་ནས། ངས་ཅི་ཞིག་བྱས་འདུག ཅེས་དྲིས།
བྷ་རོ་དྷ་ཡིས། སྙིང་ཉེ། ངས་ཇི་ལྟར་ཤེས་ཐུབ། ཁོའི་སེམས་ལ་ཁྱོད་
ཕེ་ནུས་བྷ་བྷུ་ལ་དགའ་བོ་མི་འདུག་སྙམ་བཞིན་འདུག དོན་དངོས་ཀྱི་ཆ་ནས་
བྷ་རཱ་མོ་ཡི་ཚོགས་པའི་ནང་གི་མི་ཚང་མས་ཁྱོད་ཀྱི་གཉེན་སྒྲིག་ཆང་ས་དེ་ཁོ་དང་
མཉམ་དུ་བྱེད་རྒྱུ་ཡིན་པ་གཏན་འཁེལ་བའི་བྱ་བ་ཞིག་ལ་ཡིད་ཆེས་བྱེད་བཞིན
ཡོད། གལ་ཏེ་ཁྱོད་ཀྱིས་ད་ལྟ་་་
ཞེས་བརྗོད་པའི་མཚམས་དེར། སུའུ་ཆར་རས་ཐ་ཧང་སངས་ནས་སྐད་
ཆའི་འཕྲོ་བཅད་དེ། ག་རེ་བྱས་ནས། ཨ་མ། ངས་དེའི་སྐོར་མི་སུ་ཞིག་
ལའང་སྐད་ཆ་ཚིག་གཅིག་ཀྱང་བཤད་མ་མྱོང་། ཞེས་སྨྲས།
མོ་ཧང་སངས་པ་ལ་རྒྱུ་མཚན་ངེས་པར་དུ་ཡོད་པ་དང་། དེ་ནི་ཧ་རན་
གྱི་ཀུན་སྤྱོད་ཀྱིས་མོ་ལ་ཡང་ཡང་ཞེ་སུན་བཟོས་ཡོད་པ་ལ་བརྟེན་ནས་བྱུང་བ་
ཞིག་རེད། འོན་ཀྱང་མོས་སྐད་ཅིག་མ་གཅིག་གི་རིང་ལ་ཡང་སེམས་ཀྱི་ཟུར་
ཙམ་ཞིག་ནས་ཀྱང་ཁོ་དང་ལྷན་དུ་གཉེན་སྒྲིག་བྱེད་རྒྱུའི་བསམ་ཚུལ་ལ་ཁ་གཏད་
བྱས་ཏེ། ངོ་རྒོལ་བྱས་མེད་པ་དེ་ང་ཚོས་མཐོང་གསལ་བཞིན་ཡིན་པ་དང་། མོ་
རང་སྒེར་གྱི་བདེ་སྐྱིད་དེ། དོན་རྐྱེན་འདི་དང་འབྲེལ་བ་གཏན་ནས་མེད་པ་དེ་
མོའི་རྒྱུད་ལ་བག་ཆགས་བཞག་ནས་ཡོད་པ་ཞིག་རེད།
དེ་རྗེས་མོས་ཉེ་སྔོན་གྱི་ཉི་མ་ཞིག་ལ་དོགས་ཟོན་མེད་པར། ཧ་རན་ལ་
ཡི་མ་རངས་པའི་སྤྱོད་པ་བསྟན་པ་དེ་ཕེ་རེ་ཤུ་བྷ་བྷུ་ལ་མངོན་གསལ་དོད་པོ་བྱུང་
-235-

ཡོད་པ་དེ་ཡིད་ལ་འཁོར་ཏེ། མོའི་སེམས་ལ་གནས་ཚུལ་དེས་ཁོ་ལ་སེམས་འཚབ་
བསླངས་པ་ཡིན་རྒྱུ་རེད་སྙམ་ནས་མོའི་སེམས་ལ་འགྱོད་སེམས་ཚད་མེད་པ་སྐྱེས།
མོས་སྔོན་ཆད་ནམ་ཡང་མོ་རང་ཉིད་ལ་དེ་འདྲའི་དོན་རྐྱེན་མི་འབྱུང་བའི་དགག
བྱ་བྱེད་མྱོང་མེད་པར་བརྟེན། མོས་ཕྱིན་ཆད་ཡང་བསྐྱར་དེ་འདྲ་གཏན་ནས་
འབྱུང་མི་འཇུག་རྒྱའི་ཁས་ལེན་དམ་བཅའ་བཞག
ཧ་རན་ཁོ་རང་ཉིད་ཉི་མ་དེའི་ཉིན་གུང་རྒྱབ་ལ་སླེབས་པ་དང་། ཁྱིམ་བདག་
མ་བྷ་རོ་དྷ་ཡིས་ཁོ་མོའི་ཁང་མིག་ཏུ་སྐད་བཏང་ནས་ཞོར་ལ། ཕེ་ནུས་བྷ་བྷུ། མི་
ཚང་མས་ཁྱོད་ཀྱིས་ང་ཚོའི་སུའུ་ཆར་རས་ཐ་ལ་གཉེན་སྒྲིག་བྱེད་རྒྱུ་རེད་ཅེས་རྗོད་
ཀྱིན་འདུག ཡིན་ནའང་ངས་ཁྱོད་རང་ཉིད་ཀྱི་ཁ་ནས་དེའི་སྐོར་གཅིག་ཀྱང་གཏན
ནས་གོ་མ་བྱུང་། གལ་ཏེ་དངོས་གནས་ཁྱོད་རང་གི་གཉེན་སྒྲིག་གི་རེ་འདུན་དེ་དེ་
འདྲ་ཞིག་ཡིན་ན་ག་རེ་བྱས་ནས་ཁྱོད་ཀྱིས་ཁ་མ་གསངས་པ་ཡིན་ནམ། ཞེས་དྲིས།
ཧ་རན་གྱིས་རང་གི་སྔོན་མའི་དམ་བཅའ་དེ་མུ་མཐུད་ནས་རྒྱུན་འཛིན་
བྱེད་མི་ཐུབ་པ་ཆགས་པ་དང༌། ཁོའི་སེམས་ལ་ཁོས་ཏན་ཏན་གཟབ་གཟབ་
བྱས་ནས་ཁ་གསལ་པོ་བྱས་ཏེ། སུའུ་ཆར་རས་ཐ་དབང་འོག་ཏུ་འཇུག་དགོས་
སྙམ་པའི་རྟོག་པ་སྐྱེས། མོའི་འོས་འཚམས་ཀྱི་ཁྱད་ཆོས་རྣམས་ཁོས་བྷ་རཱ་མོ་
ཡི་ཚོགས་པ་ལ་ལས་ཀ་བྱེད་རྒྱུའི་ཐོག་ཏུ་ཁོ་ལ་ཕན་ཐོགས་ཡོད་མེད་ཀྱི་སྐད་ཆ་
དང་། མོའི་དད་གུས་ཧུར་བརྩོན་གྱི་དང་བ་དེ་ཁོ་རང་ཉིད་སྒེར་གྱི་ཕྱོགས་སུ
འཚམས་མིན་གྱི་བརྟག་དཔྱད་བྱ་རྒྱུ་དེ་རྗེས་སུ་བཞག་ན་ཆོག་གི་རེད་སྙམ། དེར་
བརྟེན་ཁོས། དེ་ནི་སྨྲ་མི་དགོས་པ་ཞིག་རེད། ངས་མོ་ལོ་ན་བཅོ་བརྒྱད་དུ་
བསླེབ་རྒྱུ་ཁོ་ན་ལ་རེ་སྒུག་བྱས་ནས་བསྡད་ཡོད། ཅེས་ལན་བརྒྱབས།
-236-

བྷ་རོ་དྷ་ཡིས་ཁྱོད་སོམ་ཉིའི་རྒྱ་ལ་ཚུད་འདུག མོ་ལོ་བཅུ་བཞི་སོན་ཟིན་
པ་རེད། དེས་འགྲིག་གི་རེད། ཅེས་བཤད།
ཉིན་གུང་དེར་ཕེ་རེ་ཤུ་བྷ་བྷུ་ཡིས་སུའུ་ཆར་རས་ཐ་ཡི་ཀུན་སྤྱོད་དེ་ཇ་འཐུང་
སའི་ཅོག་ཙེ་ཡི་འཁྲིས་ནས་མཐོང་དུས་ཁོ་ཡ་མཚན་པར་གྱུར། གང་ཡིན་ཟེར་
ན། འདས་པའི་དུས་ཡུན་རིང་པོ་ཞིག་ལ་མོས་ལྷག་བསམ་རྣམ་དག་གི་གུས་
ཞབས་བརྩི་བཀུར་དེ་ལྟ་བུ་ཞིག་ཧ་རན་ལ་བྱས་ཡོད་པའི་རྒྱུ་མཚན་གྱིས་རེད།
དོན་དངོས་སུ་ནམ་ཞིག་ཧ་རན་ཕྱི་ལ་འགྲོ་རྩིས་བྱེད་སྐབས། མོས་ཨུ་ཚུགས་
བྱས་ནས་ཁོ་ཡང་བསྐྱར་མར་བསྡད་བཅུག་པ་དང༌། དེ་ནི་ཕལ་ཆེར་མོས་ཁོ་
ལ་ལཱ་བྷོན་ཡ་ཡི་འཚེབ་དྲུབ་ཀྱི་དུམ་བུ་ཞིག་བསྟན་འདོད་པ་ཡིན་པ་འདྲ།
ཕེ་རེ་ཤུ་བྷ་བྷུ་ལ་དབུགས་དབྱུང་གི་ངལ་གསོ་ཞིག་ཐོབ་པ་དང་མཉམ་དུ་
ཁོའི་སེམས་ལ། ཏན་ཏན་ཁོ་རང་ཉིད་ལ་གོ་ནོར་ཞིག་ཐེབས་འདུག་སྙམ་ནས་
ཁོ་རང་ཉིད་ཀྱིས་རང་ཉིད་ལ་དགོད་འཛུམ་ཞིག་བྱས་ཏེ། བུད་མེད་ཀྱི་མཛའ
སེམས་ཀྱི་གསང་བའི་གནད་དོན་ཁ་ཤས་ཀྱི་རྩོད་གླེང་དེ་ཁོ་གཉིས་ཀྱི་དབར་ལ་
བྱུང་བ་དང་། ད་ལྟ་ཐག་གཅོད་ལེགས་གྲུབ་བྱུང་འདུག་སྙམ་པའི་རྟོག་པ་སྐྱེས།
ཧ་རན་མཚན་མོ་དེར་ཕྱིར་མ་སོང་སྔོན་ལ་ཕེ་རེ་ཤུ་བྷ་བྷུ་ལ་སུའུ་ཆར་རས་
ཐ་ཡི་གཉེན་སྒྲིག་གི་ཕྱོགས་ལ་རྒྱུན་སྲོལ་གྱི་འགྲོ་ལུགས་ལྟར་གྱི་བསམ་འཆར་
ཞིག་བཏོན་པ་དང་། ད་དུང་ཁོས་གཉེན་སྒྲིག་གི་དགའ་སྟོན་དེ་ཡུན་རིང་འགོར་
འགྱང་མི་བྱེད་པའི་རེ་འདོད་བྱེད་བཞིན་ཡོད། ཅེས་སྣོན་པ་ཞིག་ཀྱང་བརྒྱབས།
ཕེ་རེ་ཤུ་བྷ་བྷུ་ཅུང་ཟད་མགོ་འཐོམ་པར་གྱུར་པ་དང་ལྷན་དུ་ངག་ནས། དེ་
ལྟ་ནའང་ཁྱོད་ཀྱིས་བུ་མོ་ཞིག་ལོ་ན་བཅོ་བརྒྱད་དུ་མ་སླེབས་སྔོན་ལ་གཉེན་སྒྲིག་
237-

བྱེད་རྒྱུ་དེ་ནོར་འཁྲུལ་ཞིག་རེད་ཅེས་བཤད་བཞིན་ཡོད་པར་མ་ཟད། ཁྱོད་
ཀྱིས་གསར་ཤོག་སོགས་ཀྱི་ནང་དུ་ཡང་དེའི་ཕན་གནོད་བྲིས་ཡོད་པ་མ་རེད་དམ།
ཞེས་དགག་པ་བྱས།
ཧ་རན་གྱིས། སུའུ་ཆར་རས་ཐ་ཡི་གཉེན་སྒྲིག་གི་ཐོག་ལ་དེ་བེད་སྤྱོད་གཏོང་
རྒྱུ་མེད་པ་ཞིག་རེད། གང་ཡིན་ཟེར་ན། མོའི་སེམས་པ་དེ་རྒྱུན་ལྡན་ལྟར་མ་ཡིན་
པར་མོའི་ལོ་ཚད་ལས་ཆེས་ཤིན་ཏུ་སྨིན་ཡོད་པ་ཞིག་རེད། ཅེས་བཤད།
ཕེ་རེ་ཤུ་བྷ་བྷ་ཁོང་གི་ཞི་འཇམ་གྱི་རང་གཤིས་དེ་གཡོ་མེད་བརྟན་པོ་ཞིག་
ཡིན་ནའང༌། སྐད་ཆ་དེ་ལ་ངོ་རྒོལ་བྱས་ཏེ། དེ་ཕལ་ཆེར་ཡིན་སྲིད་པ་ཞིག
རེད། འོན་ཀྱང་ཕེ་ནུས་བྷ་བྷུ། འདིར་དམིཌ་བསལ་གྱི་རྒྱུ་མཚན་ཁྱད་པར་
པ་ཞིག་ཡོད་ན་མ་གཏོགས་ཁྱོད་རང་ཉིད་ཀྱིས་ཉེས་སྐྱོན་ར་སྤྲོད་བྱས་ཡོད་པ་གཞི
ལ་བཟུང་སྟེ། ཁྱོད་ཀྱིས་མོ་ལོ་ཚད་ལ་བསླེབ་རག་དབར་དུ་བསྐྱཌ་ན་ཡག་པོ་
ཡོད་པ་རེད། ཅེས་བཤད།
ཧ་རན་རང་གི་སྲ་བརྟན་མེད་པའི་དམ་བཅའ་ཡི་གསང་རྒྱ་བརྡོལ་བ་ལ་
ངོ་ཚ་ནས་རྟབ་རྟབ་པོར་གྱུར་ཏེ་རང་གི་སྐད་ཆ་བཤད་པ་ལ་སྐྱོན་སེལ་གྱི་ཚུལ་
དུ། ཡིན་དང་ཡིན། དེ་ངའི་ལས་འགན་རེད། ངའི་བསམ་ཚུལ་ནི། ང་ཚོས་
རྒྱུན་སྲོལ་གྱི་འགྲོ་ལུགས་ལྟར་དུ་གཉེན་སྒྲིག་གི་འདུན་མ་དེ་གྲོགས་པོ་ཚོ་དང་།
དཀོན་མཆོག་གི་མདུན་ནས་དུས་ཚོད་མགྱོགས་པོ་ཞིག་ལ་གཏན་འབེབས་བྱས་
ན་ཡག་པོ་ཡོང་གི་རེད་བསམ་གྱིན་འདུག ཅེས་བཤད།
དེ་མ་ཐག་ཏུ་ཕེ་རེ་ཤུ་བྷ་བྷུ་ཡིས། དེ་བསམ་ཚུལ་ཡང་དག་པ་ཞིག་རེད།
ཅེས་མོས་མཐུན་ངོས་ལེན་བྱས།། །།
·238-

ལེའུ་བཅུ་བདུན་པ།
།ཆུ་ཚོད་གཉིས་གསུམ་ཞིག་གི་རྗེས་ལ་གྷོ་ར་གཉིད་སད་པ་དང་
ཆབས་ཅིག་ཁོས་བྷི་ནོ་རང་གི་ཉེ་འགྲམ་དུ་གཉིད་ནས་ཡོད་པ་མཐོང་། ཁོའི་
སེམས་པ་དེ་སྤྲོ་དགའ་ཡིས་ཡོངས་སུ་ཁེངས་ཤིང་། ཁོའི་སེམས་ཀྱི་ཚོར་འདུ་
ལ་ཇི་ལྟར་སྐྱེ་བོ་ཞིག་གིས་རིན་ཐང་བླ་ན་མེད་པའི་དངོས་པོ་ཞིག་བོར་བརླག་ཤོར་
བའི་རྨི་ལམ་འཁོར་ཞིང་། དེ་རྗེས་གཉིད་སད་སྐབས་དེ་ནི་རྨི་ལམ་སྟོང་པ་ཞིག་
ཡིན་པ་ངོས་ཟིན་པ་ལྟ་བུའི་དབུགས་དབྱུང་གི་ངལ་གསོ་ཐོབ། ཁོས་བྷི་ནོ་རང་
ཉིད་ཀྱི་འཁྲིས་སུ་ཡོད་པ་མཐོང་དུས་ཁོའི་སེམས་ལ། གལ་ཏེ་ཁོ་རང་ཉིད་ཀྱིས་
གྲོགས་པོ་བློས་བཏང་ཡོད་པ་ཡིན་ན། ཁོའི་མི་ཚེའི་ཡན་ལག་གིས་ཇི་འདྲའི
ཞ་འཐེང་ཞིག་བྱེད་དགོས་མེད་དམ་སྙམ་པའི་རྟོག་པ་སྐྱེས། གྷོ་ར་ལ་སྙིང་སྟོབས་
ཀྱི་སྤོབས་པ་ཆེས་ཆེར་འཕེལ་ཏེ་བྷི་ནོ་གཉིད་དུ་ཡུར་བ་ལས་དཀྲོགས་ཏེ། ང་
མཉམ་དུ་ཤོག འདིར་ལས་ཀ་ཞིག་བྱེད་རྒྱུ་འདུག ཅེས་སྐད་ཅོར་བརྒྱབས།
གྷོ་ར་ལ་ཞོགས་པ་རྟག་པར་འཆར་ཅན་གྱི་སྤྱི་ཚོགས་ཀྱི་ལས་འགན་ཞིག་
239-

ལག་བསྟར་བྱེད་རྒྱུ་ཡོད་པ་ནི། ཁོའི་ཁྱིམ་མཚེས་གྲོང་པ་རྣམས་ཀྱི་མི་དབུལ་
པོ་དང་ཉམ་ཐག་རྣམས་ལ་འབྲེལ་གཏུགས་བྱེད་རྒྱུ་དེ་ཡིན་ཞིང༌། དེ་ནི་ཁོང་
ཚོ་ལ་ཆོས་བཤད་རྒྱུ་དང་གཞན་ཁོང་ཚོའི་ཀུན་སྤྱོད་ལ་ལེགས་བཅོས་གཏོང་རྒྱུའི
བསམ་ཚུལ་སོགས་དང་འབྲེལ་བ་གང་ཡང་མེད་པ་ཞིག་རེད། འོན་ཀྱང་དེ་
ནི་ཁོང་ཚོའི་མཉམ་འགྲོགས་མཛའ་མཐུན་གྱི་འབྲེལ་ལམ་དེ་ངང་གིས་འབྱུང་བའི་
དགོས་འདུན་ཞིག་རེད། དོན་དངོས་སུ་ཁོ་རང་གི་བློས་ཐུབ་ཀྱི་གྲོགས་པོ་ཤེས་
ཡོན་ཅན་རྣམས་ཀྱི་འཁོར་ཚོགས་ལས་ཀྱང་མི་འདི་ཚོ་ལ་ཕལ་ཆེར་འདྲིས་གཤིབ་
ཆེ་བ་ཞིག་དང་། ཁོང་ཚོས་ཁོ་ལ་ཨ་ཞང་ཞེས་འབོད་བཞིན་ཡོད་པར་མ་ཟད།
ཁོ་ལ་དམིགས་བསལ་གྱི་མཐོ་རིམ་མི་སྣའི་ཐ་མ་འཐེན་བྱེད་ཧོར་ཀ་ཞིག་ཀྱང་འོགས་
སུ་ཉར་ཡོད་པ་ཞིག་རེད། གྷོ་ར་ཡིས་ཁོང་ཚོ་དང་ལྷན་དུ་སྟབས་བདེ་བོའི་སྒོ་
ནས་འབྲེལ་འདྲིས་ལེགས་པོ་ཡོང་བའི་ཆེད་དུ་ཨུ་ཚུགས་ཀྱིས་ཐ་མ་འཐེན་བྱེད་
དེ་ལོངས་སུ་སྤྱོད་བཞིན་ཡོད་པ་ཞིག་རེད།
གྷོ་ར་ལ་ཡི་རངས་བྱེད་མཁན་གཙོ་བོ་དེ། ནཱན་དྷ་ཡིན་ཞིང་། ཁོ་ནི་
ཤིང་བཟོ་པ་ཞིག་གི་བུ་ལོ་གྲངས་ཉི་ཤུ་རྩ་གཉིས་ལ་སླེབས་ཡོད་པ་དང་། རང་
གི་ཨ་ཕའི་ཚོང་ཁང་ནང་ནས་ཤིང་གི་སྒམ་ཆུང་བཟོས་ནས་བསྡད་ཡོད་པ་ཞིག་
རེད། ཁོ་ནི་རྩེད་མོ་རྩེ་མཁན་གྱི་གནས་རིམ་ཨང་དང་པོ་དང༌། ས་གནས་
༡
དེའི་ནང་གི་དབྱུག་རྩེད་སྤོ་ལོའི་རུ་ཁག་གི་སྤོ་ལོ་འཕེན་མཁན་ལེགས་ཤོས་རེད།
གྷོ་ར་ཡིས་རྩེད་མོའི་ཚོགས་ཆུང་ཞིག་བཙུགས་པ་དང་དབྱུག་རྩེད་སྤོ་ལོའི་སྐྱིད་
༡དབྱུག་རྩེད་སྤོ་ལོ་ནི་དབྱིན་སྐད་དུ་ཀི་རི་ཀེཊ་ཞེས་པའི་རྩེད་མོ་བྱེ་བྲག་པ་ཞིག་གི་མིང་།
-240-

སྡུག་ཚོགས་པའི་ནང་དུ་ཁོས་ཤིང་བཟོ་པ་དང་ལྕགས་བཟོ་པ་རྣམས་ཀྱི་བུ་རྣམས་
ལ་ལྟོ་གོས་མཐུན་རྐྱེན་ལེགས་པར་འཛོམས་པའི་ཚོགས་མི་གཞན་རྣམས་དང་
ལྟ་ཚུལ་གཅིག་མཚུངས་ཀྱི་འགྲེལ་བཤད་བརྒྱབས་པ་དང༌། སྐྱེ་ས་རུས་ཁུངས་
བསྲེས་པའི་ཚོགས་པ་དེའི་ནང་ནས་ནཱན་དྷ་ནི་སྐྱེས་པ་ཕོ་ཡི་ལུས་རྩལ་སྦྱོང་བརྡར་
ཐམས་ཅད་ཀྱི་ཕྱོགས་ནས་གཟེངས་སུ་ཐོན་པ་ཞིག་རེད། དེའི་མཇུག་འབྲས་
སུ་ཁོང་ཚོའི་ནང་གི་སྐྱེ་ས་རིགས་རྒྱུད་མཐོ་བའི་སློབ་ཕྲུག་ཁ་ཤས་ཀྱིས་ཁོ་ལ་ཕྲག་
དོག་བྱས་ནའང་། གྷོ་ར་ཡི་སྒྲིག་གཞི་དམ་པོའི་དབང་སྒྱུར་འོག་ཏུ་ཁོང་ཚོས་
རྩོད་མེད་དུ་ཁོ་རྩེད་མོའི་རུ་ཁག་གི་འགོ་བ་ལྟ་བུར་ངོས་ལེན་བྱས།
ཉི་མ་ཁ་ཤས་ཀྱི་སྔོན་ལ་ནཱན་དྷ་ཡི་རྐང་པ་ལ་གཟོང་བརྒྱབས་པའི་རྨས་
སྐྱོན་ཞིག་ཕོག་པར་བརྟེན། ཉིན་ཤས་རིང་དུ་ཁོ་ཁོང་ཚོའི་དབྱུག་རྩེད་བྱེད་སའི་
རྩེད་ཐང་དུ་མ་བཅར། གྷོ་ར་ཡིས་དུས་སྐབས་དེའི་གཡས་གཡོན་དུ་བྷི་ནོ་ཡི
སྐོར་ལ་བསམ་གཞིག་ནན་ཏན་བྱས་ནས་ཡོད་སྟབས་ཁོའི་ཕྱོགས་ལ་འདྲི་རྩད་
གང་ཡང་བྱེད་མ་ཐུབ། དེར་བརྟེན་དེ་རིང་ཁོང་ཚོ་ཤིང་བཟོ་བའི་སྡོད་ཁང་དུ་
ནཱན་ངྷ་ལ་སྐད་གཏོང་རྒྱུའི་ཆེད་དུ་མཉམ་འཛོམས་བྱེད་རྒྱུའི་འགོ་བཙུགས།
དེ་ལྟར་ཁོང་ཚོ་ནཱན་དྷ་ཡི་ཁང་པའི་སྒོ་འགྲམ་དུ་སླེབས་སྐབས། བུད་
མེད་ཅིག་ནང་དུ་ངུ་བཞིན་ཡོད་པའི་སྐད་གོ་ཞིང་། ཁང་པ་དེར་ནཱན་དྷ་ཡི་ཨ་
ཕ་དང་དེ་མིན་ཁྱིམ་ཚང་དེའི་སྐྱེས་པ་སུ་ཞིག་ཀྱང་མེད་པ་དང་། ཁྱིམ་མཚེས་
ཀྱི་ཚོང་ཁང་ཞིག་གི་བདག་པོའི་ས་ནས་གྷོ་ར་ཡིས་ཉི་མ་དེའི་ཞོགས་པ་རང་དུ་ནཱན
དྷ་གྲོངས་པ་དང༌། ཁོའི་ཕུང་པོ་ད་ལྟ་རང་དུ་གཟུགས་པོ་མེ་སྲེག་གཏོང་སའི་
དུར་ས་རུ་ཁྱེར་ནས་སོང་ཡོད་པ་གོ
241-

གྷོ་ར་ཡི་ལུས་ཀྱི་རྐང་ལག་ཐམས་ཅད་རེ་རེ་ནས་སྔངས་འདར་བྱེད་བཞིན་
དུ། ནཱན་དྷ་གྲོངས་སོང་ཨེ། ཁོ་གཟུགས་གཞི་ཧ་ཅང་ལེགས་པོ་དང་སྟོབས་
ཤུགས་ཆེན་པོ། ཧ་ཅང་གི་ཤེད་ཤུགས་ལྡན་ཞིང་སྙིང་རྗེ་ཆེན་པོ་ཅན་ཞིག་རེད།
ད་དུང་ལོ་ཡང་ཧ་ཅང་གཞོན་གཞོན་རེད། གྲོངས་སོང་ཨེ། དེ་རིང་ཞོགས་
པ་རང་ལ། ཞེས་ཧ་ལས་ཧོན་འཐོར་ནས་ཡར་ལངས་ཏེ་ཁེར་ལབ་བརྒྱབས་
ནས་བསྡད། ནཱན་དྷ་ཤིང་བཟོ་པ་དཀྱུས་མ་ཞིག་གི་བུ་ཡིན་ཞིང་། ཁོ་མེད་
པའི་སྟོང་ཆ་དེ་ཁོང་ཚོའི་ནང་གི་མི་ཁ་ཤས་ཀྱི་ཏན་ཏན་ཚོར་ནའང་། གཅིག་
བྱས་ན་དེ་ནི་དུས་ཡུན་འཁྱུག་ཙམ་ཞིག་གི་རིང་ལ་རེད། ཡིན་ནའང་གྷོ་ར་ལ་
མཚོན་ན། ནཱན་དྷ་ཡི་འཆི་བ་དེ་གདུག་རྩུབ་ཆེ་བའི་མ་རུངས་པ་ཡ་མ་ཟུང་ཞིག་
དང་མི་སྲིད་པ་ལྟ་བུ་ཞིག་ཏུ་སྣང༌། ཁོས་ཁོ་ལ་ཅི་འདྲའི་འཚོ་བྱེད་ཀྱི་བླ་སྲོག་གི
ནུས་པ་དཔག་དུ་མེད་པ་ཞིག་ཡོད་པ་མཐོང་ཡོད་པ་དང༌། མི་ཆེས་མང་པོ་ཞིག
གསོན་པོར་འཚོ་གནས་བྱས་ཏེ་བསྡད་ཡོད་ནའང་། སྐྱེ་བོ་སུ་ཞིག་གིས་གནས་
གང་ཞིག་ནས་འདི་ལྟ་བུའི་ཚེ་སྲོག་གི་འཚོ་བ་འཛད་དུ་མེད་པའི་འབེལ་བོ་ཞིག་
རྙེད་ཐུབ་བམ་སྙམ།
ཁོའི་འཆི་རྐྱེན་ལ་ཁོང་ཚོས་འདྲི་རྩད་བྱས་ཚེ། དེ་ནི་རྩ་རྒྱུས་འཁུམ་ནད་
ཀྱི་རྐྱེན་ཞིག་ཡིན་པ་ཤེས། ནཱན་དྷ་ཡི་ཨ་ཕ་ཡིས་སྨན་པ་ཞིག་ལ་སྐད་གཏོང་
རྒྱུའི་འདོད་པ་བྱུང་ནའང་། ཁོའི་ཨ་མས་རང་གི་བུ་དེ་གདོན་བགེགས་ཤིག་
གིས་བཟུང་ཡོད་པའི་ཨུ་ཚུགས་ནན་ཆེར་བྱས་ནས་འདྲེ་བགེགས་དམ་ལ་འདོགས་
མཁན་ཞིག་འབོད་འགུག་བྱས་ཤིང་། ཁོས་མཚན་ཧྲིལ་པོ་ཞིག་ལ་ངན་སྔགས་
བགྲངས་པ་དང་ཆབས་ཅིག་སྡུག་བསྔལ་གྱི་གདུང་བ་མྱོང་མཁན་གྱི་ལུས་པོ་ལ་
·242-

ལྕགས་ཀྱི་སྐུད་པ་དམར་པོ་མེ་འབར་བཞིན་པ་ཞིག་གིས་མེ་ཐེལ་བརྒྱབས་པ་སོགས་
ཀྱི་སྐོར་ཤེས་རྟོགས་བྱུང༌། ན་ཚ་དེ་ཐོག་མར་འགོ་འཛུགས་སྐབས། ནཱན་
དྷ་ཡིས་གྷོ་ར་ལ་ལན་ཞིག་སྤྲད་རྒྱུའི་རེ་བ་བརྒྱབས་ནའང་། ཁོའི་ཨ་མ་ཡིས་
གྷོ་ར་ཡིས་ཏན་ཏུན་ཁོང་ཚོ་ལ་ཡོད་པའི་གསོ་བ་རིག་པའི་སྨན་གྱི་ཡོ་བྱད་རྣམས་
ཀྱི་ཕྱོགས་ནས་ནད་བཅོས་བྱེད་རྒྱུའི་རེ་བ་ཤུགས་ཆེར་འདོན་ངེས་པ་ལ་འཇིགས་
སྣང་གིས། ནཱན་དྷ་ཡི་ཨ་མས་གྷོ་ར་ལ་ལན་མ་སྤྲད།
བྷི་ནོ་ཡིས་ཁོང་ཚོ་ཁང་པ་དེ་ལས་ཕྱིར་ཁ་ཕྱོགས་བསྒྱུར་ནས་ཡོང་སྐབས་
འཁུན་སྒྲ་ཞིག་འབྱིན་པ་དང་ཆབས་ཅིག། ཅི་འདྲའི་ལྐུགས་རྟགས་དང་དེ་འདྲའི་
འཇིགས་སུ་རུང་བའི་ཉེས་ཆད་ཅིག་ལ་ཨང༌། ཞེས་སྨྲས།
གྷོ་ར་ཡིས་སེམས་སྡུག་གི་ངང་ནས། བྷི་ནོ། ཁྱོད་ཀྱིས་རང་ཉིད་ལ་
སེམས་གསོའི་མྱ་ངན་སངས་ཐབས་དང་སྟབས་བདེ་བོ་བྱས་ནས་དེ་ལྐུགས་རྟགས
ཤིག་རེད་ཅེས་བརྗོད་ནས་རང་ཉིད་དཀའ་སྡུག་གི་གནས་ཚུལ་དེའི་ནང་དུ་མ་
ཚུད་པར་ལོགས་སུ་གནས་ཐབས་མ་བྱེད། གལ་ཏེ་དངོས་གནས་ཁྱོད་ལ་དེ་
ལྐུགས་རྟགས་རྫབ་ཆེན་ཞིག་ཡིན་པ་དང་དེའི་ཉེས་ཆད་ཀྱི་ཁྱབ་ཚད་འཇལ་བའི་
མིག་གི་སྐྱེ་མཆེད་གསལ་ཞིང་དྭངས་པ་ཞིག་ཡོད་ན། ཁྱོད་ཀྱིས་གནད་དོན་
འདི་འགྱོད་སེམས་ཙམ་ཞིག་གི་ངང་དུ་གཏན་ནས་འཇོག་མི་ཐུབ་པ་ཞིག རེད་
ཅེས་བཤད་ཅིང༌། གྷོ་ར་ཡི་གོམ་པའི་འདེགས་འཇོག་དེ་སེམས་ཀྱི་ཚོར་འདུ་
ཤུགས་དྲག་པོ་དང་བསྡེབས་ནས་ཇེ་མགྱོགས་དང་ཇེ་མགྱོགས་སུ་གྱུར།
སྐབས་དེར་བྷི་ནོ་ལ་ལན་ཅི་ཡང་མེད་པར་ཁོའི་རྗེས་སུ་རྒྱུན་བསྲིངས་ནས་
ཕྱིན། དུས་ཡུན་ཐུང་ངུ་ཞིག་གི་རིང་ལ་གྷོ་ར་ཁུ་སིམ་མེད་བསྡད་ཅིང་དེ་རྗེས་
-243-

གློ་བུར་དུ་སྐད་ཆའི་མཇུག་མཐུད་ནས། བྷི་ནོ། ངས་གནད་དོན་འདི་ཧ་ཅང་
གི་སྟབས་བདེ་བོ་ཞིག་བྱས་ནས་མཇུག་རྫོགས་འཇུག་གི་མིན། ངའི་ནཱན་དྷ་ལ་
ཟོག་རྫུས་སྨན་པ་རྫུན་མ་དེས་མནར་གཅོད་ཀྱི་གདུང་བ་མྱངས་བཅུག་པའི་ཉེས་
ཆད་བཀལ་བ་དེས་ང་ལ་སྡུག་སྦྱོང་གཏོང་བ་དང༌། མནར་གཅོད་སྡུག་སྦྱོང་
དེ་ངའི་ལུང་པའི་ནང་ཡོངས་སུ་རྫོགས་པ་ལ་ཡོད་པ་ཞིག་རེད། དེར་བརྟེན་ངས་
གནད་དོན་དེ་གལ་འགངས་མེད་པའི་བྱ་བ་ཆུང་ཙག་ལྟ་བུ་ཞིག་དང་། དོན་
རྐྱེན་དེ་དག་སྣང་མེད་རང་སོར་འཇོག་ཐུབ་ཀྱི་མི་འདུག ཅེས་སྨྲས།
བྷིནོ་ད་དུང་ཅང་མི་སྨྲབར་གནས་པ་གྷོར་ཡིས་མཐོང་རྗེས་སྐད་ཤུགས་ཆེན
པོས། བྷི་ནོ། ངས་ཁྱོད་ཀྱི་སེམས་ཀྱི་ནང་ལ་ག་རེ་ཡོད་པ་དེ་ཧ་ཅང་གསལ་པོ་
ཤེས་ཀྱིན་འདུག ཁྱོད་ཀྱི་སེམས་ལ་དོན་རྐྱེན་འདི་ལ་བཅོས་ཐབས་མེད་པ་དང་།
གལ་ཏེ་འདི་ལ་བཅོས་ཐབས་ཡོད་ནའང་དེ་ནི་དུས་ཡུན་ཧ་ཅང་རིང་པོ་འགོར་དགོས་
པ་ཞིག་རེད་བསམ་གྱིན་ཡོད་པ་དེ་རེད། འོན་ཀྱང་ངས་དེ་ལྟར་སྟབས་བསྟུན་གྱི་
བསམ་བློ་གཏོང་ཐུབ་ཀྱི་མེད། གལ་ཏེ་ངས་དེ་ལྟར་ཐུབ་ཀྱི་ཡོད་ན་ང་གསོན་པོར་
འཚོ་གནས་མ་བྱས་ན་ཡག་གི་རེད། ངའི་རྒྱལ་ཁབ་ལ་རྨས་སྐྱོན་ག་རེ་ཞིག་འབྱུང་
བཞིན་ཡོད་པ་དང་དེ་ཅི་འདྲའི་ཛ་དྲག་པོ་ཞིག་ཡིན་པའི་དབང་དུ་བཏང་ནའང་དེ་
ལ་གནད་འགག་མི་འདུག ཛ་དྲག་གི་དོན་རྐྱེན་དེ་ལ་ཛ་དྲག་གི་བཅོས་ཐབས་ཤིག་
ཡོད་པ་དང་དེའི་བཅོས་ཐབས་དེ་ང་རང་ཉིད་ཀྱི་ལག་པ་ན་ཡོད་པ་ཞིག་རེད། གང་
ཡིན་ཟེར་ན། མཐའ་འཁོར་ན་ངས་མཐོང་བཞིན་པའི་སྡུག་བསྔལ་དང་དཀའ་
སྡུག་གི་མྱ་ངན་དམའ་འབེབས་ཚིག་རྩུབ་ཐམས་ཅད་ལ་ངས་གདོང་ལེན་བྱེད་ཐུབ་
པའི་ཡིད་ཆེས་ང་ལ་ཡོད། ཅེས་སྨྲས།
-244-

བྷི་ནོ་ཡིས། ང་ལ་དེ་འདྲའི་སྙིང་སྟོབས་ཀྱི་སྤོབས་པ་མི་འདུག ངའི་
ཡིད་ཆེས་དེ་དེ་ལྟ་བུའི་རྒྱ་ཁྱབ་ཏུ་ཁྱབ་པའི་རྙོག་འཛིང་དང་འཇིགས་སུ་རུང་བའི་
སྡུག་བསྔལ་ཐབས་སྡུག་པོ་དེ་དག་གི་ལྡོག་ཕྱོགས་སུ་འགྲེངས་ནས་ཡོད་པ་ཞིག་
རེད། ཅེས་བཤད།
གྷོ་ར་ཡིས། ངས་ནམ་ཡང་དཀའ་སྡུག་གི་མྱ་ངན་དེ་དག་སྐྱེ་འགག་བྲལ་
ཞིང་གདོད་མ་ནས་རང་ཆས་སུ་གྲུབ་པ་ཞིག་ཏུ་ང་རང་ཉིད་ལ་ཡིད་ཆེས་ཡོང་
བར་བྱེད་རྒྱུ་མིན། འཇིག་རྟེན་ཁམས་ཀྱི་འདོད་འདུན་གྱི་སྟོབས་ཤུགས་དང་
བསམ་བློའི་ནུས་ཤུགས་ཡོངས་སུ་རྫོགས་པ་དེ་དེའི་ནང་དུ་ཚུད་དང་མ་ཚུད་ཀྱི་
དོན་རྐྱེན་མཐའ་དག་རྙོག་འཛིང་ལ་གཏུགས་པ་ཞིག་རེད། བྷི་ནོ། ངས་ཁྱོད་
ལ་ཡང་ནས་ཡང་དུ་ནན་སྐུལ་བྱེད་བཞིན་ཡོད་པ་ནི། ཁྱོད་ཀྱི་རྨི་ལམ་ནང་དུ་
ཡང་ང་ཚོའི་རྒྱལ་ཁབ་ལ་རང་དབང་འབྱུང་རྒྱུ་དེ་མི་སྲིད་པ་ཞིག་རེད་སྙམ་པའི་
བསམ་བློ་མ་གཏོང་རོགས་ཞེས་སྨྲ་བཞིན་ཡོད། རང་དབང་གི་ཡིད་ཆེས་བཟློག་
ཏུ་མེད་པ་ཞིག་ང་ཚོའི་སེམས་ལ་བརྟན་པོར་བཞག་ནས་ང་ཚོས་ངེས་པར་དུ་ང་
རང་ཚོའི་ཕྱོགས་ལ་གྲ་སྒྲིག་ཨང་གསར་བྱེད་དགོས། ཁྱོད་ཀྱི་བསམ་ཚུལ་གསལ་
ཁ་མེད་པ་དེ་ནི་རྟེན་འབྲེལ་ལེགས་འཛོམས་ཀྱི་བཀྲ་ཤིས་པའི་གོ་སྐབས་གང་ཡང་
རུང་བ་ཞིག་ལ་རྒྱ་གར་གྱི་རང་དབང་གི་འཐབ་རྩོད་དེ་འགོ་འཛུགས་ཡོང་རྒྱུ་ལ་
རེ་བ་བཅོལ་ནས་འདུག་དགོས་པ་དེ་རེད། ངས་འཐབ་རྩོད་ཀྱི་འཁྲུག་འཛིང་
འགོ་བཙུགས་ཟིན་པ་རེད་ཅེས་སྨྲ་བཞིན་ཡོད། ལས་འགུལ་དེ་ནི་སྐད་ཅིག་
རེ་རེ་ལ་འབྱུང་བཞིན་ཡོད་པ་དང་ང་ཚོ་ལ་མཚོན་ན། ང་ཚོ་སེམས་འཚབ་མེད་
པ་དང་དོགས་ཟོན་ཆེན་པོ་མེད་པར་བསྡད་པ་ཡིན་ན་དེ་ལས་ལྷག་པའི་སྡར་མ་
245-

སྙིང་ཤོར་ཞིག་གང་དུ་ཡང་འབྱུང་མི་སྲིད་པ་ཞིག་རེད། ཅེས་བཤད།
བྷི་ནོ་ཡིས། གྷོ་ར། ཁྱོད་ཀྱིས་འདིར་ལྟོས་དང་། ངས་ཁྱོད་དང་ཁྱོད་མ་
ཡིན་པའི་སྐྱེ་བོ་ང་ཚོའི་བར་ལ་མི་འདྲ་བའི་ཁྱད་པར་འདི་འདྲ་ཞིག་མཐོང་གི་འདུག
ང་ཚོའི་ཉི་མ་རེ་རེའི་དོན་རྐྱེན་རྣམས་ཁྱོད་ལ་དུས་ཚོད་རེ་རེའི་ནང་དུ་སྟོབས་ཤུགས་
གསར་པ་རེ་རེར་སྣང་གི་ཡོད་པར་མ་ཟད། དུས་ཡུན་རིང་པོ་ཞིག་གི་སྔོན་ནས་
རྒྱུན་བསྲིངས་ནས་ཡོང་བའི་དོན་རྐྱེན་རྣམས་ཀྱང་ཁྱོད་ལ་དེ་ལྟར་དུ་སྣང་གི་ཡོད་
པ་ཞིག་རེད། འོན་ཀྱང་ང་ཚོ་ལ་མཚོན་ན་དེ་དག་ཐམས་ཅད་དྲན་མེད་ཚོར་མེད་
ཞིག་སྟེ། ང་ཚོས་དབུགས་ཀྱི་རྒྱུ་བ་ལེན་པ་ལྟ་བུ་ཞིག་ལས་དེ་དག་གིས་ང་ཚོ་ལ་རེ
བ་ཞིག་དང་ཡིད་ཐང་ཆད་པའི་ཕྱོགས་གང་དུ་ཡང་སེམས་འགུལ་ཐེབས་པ་མི་བྱེད་
པར་མ་ཟད། དགའ་ཚོར་གྱི་རྣམ་འགྱུར་དང་ཡིད་མུག་གི་རྣམ་པ་ཡང་གཏན
ནས་མི་སྟེར་བ་ཞིག་རེད། ང་ཚོའི་ཉི་མ་རྣམས་དོན་སྙིང་མེད་པར་མངོན་མེད་དུ་
གོམ་བགྲོད་འཁྱོར་ནས་ཕྱིན་པ་དང་། ང་ཚོས་ང་རང་ཚོ་རང་ཉིད་དང་། དོན་
རྐྱེན་སྣ་མང་གིས་མཐའ་བསྐོར་ནས་ཡོད་པའི་ང་རང་ཚོའི་རྒྱལ་ཁབ་གཉིས་གང་
ཡང་ངོས་མ་ཟིན་པར་བསྡད་ཡོད་པ་དེ་རེད། ཅེས་སྨྲས།
གྷོ་ར་ཡི་ངོ་གདོང་དམར་པོ་ཆགས་པ་དང༌། ལུས་ཀྱི་ཁྲག་རྩ་རྣམས་ཁོའི་
ཐོད་པ་རུ་འབུར་དུ་ཐོན་པ་དང་ཆབས་ཅིག་ཁོས་ཁུ་ཚུར་བསྡམས་ཏེ་གཏུམ་དྲག་
དང་བཅས་རྟ་ཕོ་གཉིས་ཀྱིས་འཐེན་འདྲུད་བྱས་པའི་ཤིང་རྟ་འཁོར་ལོ་ཞིག་གི་ཁ་ལོ་
པའི་རྗེས་སུ་རྒྱུག་རྒྱུའི་འགོ་བཙུགས་པ་དང་ཆབས་ཅིག་ངག་ནས། སྡོད་ཅིག སྡོད་
ཅིག ཅེས་སྐད་ཅོར་བརྒྱབས་ཏེ་སྲང་ལམ་ཁྲོད་ཀྱི་མི་ཚང་མ་ཧོན་འཐོར་བ་བྱས།
མི་སྟོབས་ཤུགས་ཆེན་པོ་ཅན་ཞིག་སྟེ། གྱོན་གོས་ལ་མཆོར་འདོད་ཆེ་བའི་
-246-

ཡུལ་བྷང་ག་ལ་ཡི་བྷ་བྷུ། ཤིང་རྟ་འཁོར་ལོའི་ཁ་ལོ་པ་དེས་མཐའ་འཁོར་དུ་གཅིག་
བལྟས་ཤིང༌། དེ་རྗེས་ཁོའི་རྟ་ལྕག་གིས་རང་གི་རྟ་ཕོ་གསོན་ཉམས་ལྡན་ཞིང་ཧུར་
བརྩོན་ཆེ་བ་གཉིས་ཀྱི་རྩིབ་མ་དང་དཔྱི་མགོ་གཉིས་ཀྱི་བར་ན་གཡབ་གཡབ་དང་
གཡུག་གཡུག་བྱེད་བཞིན་དུ་མདུན་དུ་བརྒྱུགས་ནས་མི་སྣང་བར་གྱུར།
ལོ་ན་བགྲེས་པའི་ཁ་ཆེ་བའི་ཇ་མ་ཞིག་གིས་རྒྱ་ལམ་གྱི་བཞི་མདོ་ནས་སླེ་
བོ་ཞིག་གི་ནང་དུ་ཡོ་རོབ་ཀྱི་གཙོ་བདག་རྣམས་ལ་མཁོ་བའི་བཟའ་ཆས་རྣམས་
མགོ་ལ་ཁུར་ནས་ཡོང་བཞིན་ཡོད་པ་དང་། རང་མཐོང་རློམ་སེམས་ཅན་གྱི་
བྷ་བྷུ་ཡིས་ཁོ་ལ། ལམ་ཀ་ནས་ཕར་རྒྱུགས། ཞེས་སྐད་འབོད་བརྒྱབས་ནའང་
ཧ་ལམ་རྣ་བ་འོན་པ་ཡིན་པའི་བགྲེས་སོང་དེ་ཤིང་རྟའི་འཁོར་ལོའི་འོག་ཏུ་ཤོར་
ལ་ཉེ་བ་ཞིག་བྱས། ཁོས་རང་ཉིད་སྐྱོབ་རྒྱུའི་འབད་བརྩོན་བྱས་ནའང་རྐང་པ་
འཁྲིལ་ཏེ་ས་ལ་འགྱེལ་ནས་སླེ་བོ་ནང་གི་ཤིང་ཏོག་རྣམས་དང༌། སྔོ་ཚལ་ཚོད་
མ་རྣམས། མར་དང་བྱ་སྒོང་ཐམས་ཅད་སྲང་ལམ་གྱི་ཕྱོགས་ཚང་མ་ལ་འཐོར།
ཁོང་ཁྲོ་ལངས་པའི་ཤིང་རྟའི་ཁ་ལོ་པ་དེ་ཁོའི་རྐུབ་བཀྱག་སྟེང་ནས་ཁ་ཚུར་འཁོར་
ནས་སྐད་ཤུགས་ཆེན་པོས། དམྱལ་བར་སྐྱེས་པའི་ཕག་རྒན་ཁྱོད། ཅེས་
བརྗོད་པ་དང་ཆབས་ཅིག་བགྲེས་སོང་དེ་ལ་ཟུག་རྔུ་སྐྱེ་བར་བྱེད་པའི་རྟ་ལྕག་ཅིག་
བྲབས་པ་ལ་བརྟེན་ནས་ཁོའི་ལུས་པོའི་ཁྲག་ཕྱི་ལ་འཐོན་པར་བྱས།
༡
བགྲེས་སོང་དེས། ཨཱ་ལཱ ། ཨཱ་ལཱ། ཞེས་དབུགས་རིང་ཞིག་བཏོན་པ་
དང་ལྷན་དུ་གུས་གུས་ཞུམ་ཞུམ་གྱི་ངང་ནས་སྲང་ལམ་དཀྱིལ་དུ་འཐོར་ནས་ཡོད་
༡ ཨཱ་ལཱ་ཞེས་པ་ནི་ཁ་ཆེ་བ་རྣམས་ཀྱིས་རང་གི་སྟོན་པ་ལ་འབོད་སྲོལ་ཞིག
247-

པའི་བཟའ་བཅའ་རྣམས་ལས་འཕྲོ་བརླག་ཏུ་མ་ཕྱིན་པ་རྣམས་ཡར་སླེབོའི་ནང་དུ་
བསྡུ་རུབ་བྱེད་རྒྱུའི་འགོ་བཙུགས། སྐབས་དེར་གྷོ་ར་ས་ཆ་དེར་སོང་ནས་བགྲེས་
སོང་དེའི་ལས་ཀའི་ཐོག་ལ་རོགས་པ་བྱས། དབུལ་ཞིང་ཕོངས་ལ་སྙིང་རྗེ་བའི་ཇ་
མ་དེས་གྱོན་གོས་ལེགས་པོ་མཆོད་པའི་སྐྱཞབས་དེས་དཀའ་ངལ་ཆེན་པོ་དེ་ལ་གདོང་
ལེན་བྱས་པ་ལ་མྱ་ངན་གྱི་ཟུག་རྔུ་ཆེན་པོ་ཞིག་སྐྱེས་ཏེ། བྷ་བྷུ། ག་རེ་བྱས་ནས་
ཁྱོད་ཀྱིས་རང་ཉིད་ལ་དཀའ་ངལ་བཟོ་བཞིན་ཡོད། བཟའ་བཅའ་འཕྲོ་བརླག་ཏུ་
ཤོར་བ་དེ་ཚོས་ཕྱིན་ཆད་ཕན་ཐོགས་པ་ཡོང་གི་མ་རེད། ཅེས་བཤད།
གྷོ་ར་ཡིས་རོགས་པ་བྱས་པ་དེས་ཁོ་ལ་ཕན་ཐོགས་གང་ཡང་མི་འབྱུང་
པ་དང་དེ་ནི་སྣང་ཚུལ་དང་གནས་ཚུལ་མི་མཐུན་པའི་རོགས་པ་ཞིག་ལ་མི་དེ་ཁ་
སྐྱེངས་པར་བྱེད་པ་ཞིག་ཏུ་འགྱུར་པ་གསལ་པོ་ཤེས་ནའང་། ཁོའི་སེམས་ལ་
སྐྱེས་བུ་བཟང་སྤྱོད་ལྡན་པ་ཞིག་གིས་ཕར་འགྲོ་ཚུར་འོང་བྱེད་མཁན་རྣམས་ཀྱི་
མིག་སྔ་རུ་སྐྱེ་བོ་དམུ་རྒོད་གཞན་ཞིག་གིས་སྤྱོད་ལམ་ཐ་ཤལ་བ་བྱས་པའི་ཆེད་
དུ་མ་མཐའ་ཡང་བཤགས་སྡོམ་བྱེད་པའི་སེམས་ཀྱི་གདུང་སེམས་ཤིག་མ་བསྟན་
ན། གཏན་ནས་འགྲིག་ཐབས་མེད་པ་ཞིག་རེད་སྙམ་ནས་དེ་ལྟར་གཞན་གྱི་
རང་དབང་གི་ཐོབ་ཐང་ལ་ཚད་ལས་བརྒལ་བའི་གཏུམ་སྤྱོད་བྱས་པ་དེ་ལ་བློ་ཕམ་
བྱས་པ་ཞིག་རེད།
ནམ་ཞིག་སླེབོ་དེའི་ནང་དུ་སླར་ཡང་བཟའབཅའ་རྣམས་ཀྱིས་བཀངས་ཚེ་
གྷོ་ར་ཡིས། གྱོང་གུད་དེ་ཁྱོད་ཀྱིས་འཁུར་རྒྱུ་དེ་ཁྱོད་ལ་ཧ་ཅང་འགན་ལྕི་བ་ཞིག་
རེད། ང་ཚོའི་ནང་དུ་ཤོག་དང་ངས་ཁྱོད་ལ་གྱོང་གུད་དེ་གསབ་ཆོག ཡིན་ནའང་
ངས་ཁྱོད་ལ་སྐད་ཆ་ཚིག་གཅིག་བཤད་ཆོག་པ་གྱིས། ཨཱ་ལཱ་ཡིས་དེ་ལྟ་བུའི་མཐོང་
-248-

ཆུང་ཁྱད་གསོད་ལ་རྒོལ་ལན་ཚིག་གཅིག་ཀྱང་མེད་པར་གཞན་གྱི་དབང་འོག་ཏུ་
མགོ་བསྒུར་བ་ལ་ཁྱོད་ལ་ཐུགས་དགོངས་དྭངས་པ་ཡོང་གི་མ་རེད། ཅེས་སྨྲས།
ཁ་ཆེ་བའི་ཇ་མ་དེས་། ཨཱ་ལཱ་ཡིས་ནག་ཅན་ཁྲིམས་འགལ་བྱེད་མཁན
དེ་ལ་ཉེས་ཆད་གཅོད་རྒྱུ་རེད། དེ་མིན་ཁོས་ང་ལ་ཆད་པ་ག་རེ་བྱས་ནས་གཏོང་
དགོས་རེད་དམ། ཞེས་ལན་བརྒྱབས།
གྷོ་ར་ཡིས། སྐྱེ་བོ་སུ་ཞིག་གིས་གཞན་གྱི་དབང་འོག་ཏུ་མགོ་བསྒུར་བ་དེ་
ནོར་འཁྲུལ་ཞིག་ཡིན་པ་དང་དེ་ཡང་ནག་ཅན་ཁྲིམས་འགལ་བྱེད་མཁན་ཞིག་རེད།
གང་ཡིན་ཟེར་ན། སྐྱེ་བོ་དེ་ནི་འཛམ་གླིང་འདིའི་ནང་གི་སྡིག་པ་མི་དགེ་བ་ཐམས
ཅད་ཀྱི་རྒྱུ་རྐྱེན་ཞིག་རེད། ཁྱོད་ཀྱིས་ཕལ་ཆེར་ང་ངོ་ཤེས་ཀྱི་མ་རེད། ཡིན་ནའང་
དམ་པའི་ལྷ་ཆོས་དེ་དད་ལྡན་གྱི་སྐྱེ་བོ་ཁོ་ནའི་ཆེད་མ་ཡིན་པར། དེ་ནི་རྦད་དེ་སྡིག་
པ་མི་དགེ་བ་བྱེད་མཁན་ལ་སྐུལ་མ་གཏོང་བྱེད་ཅིག་རེད། ཁྱོད་ཀྱི་སྟོན་པ་མོ་ཧྭ་
མ་དཱས་དེ་ཚང་མ་ལེགས་པར་ཤེས་ཀྱི་རེད། དེ་གང་ཡིན་ཟེར་ན། ཁོ་བཀའ་
བརྩི་དང་ལེན་བྱེད་པའི་སེམས་ཆུང་ཞུམ་པ་ཅན་རྣམས་ཀྱི་ཕྱོགས་ལ་ཆོས་འཆད་
དུ་འགྲོ་བཞིན་ཡོད་པ་མ་རེད། ཅེས་བཤད།
གྷོ་ར་ཡི་ཁང་པ་རྒྱང་ཐག་རིང་པོ་ན་ཡོད་པ་ཡིན་དུས་ཁོས་བགྲེས་སོང་
དེ་བྷི་ནོ་ཡི་སྡོད་ཤག་ལ་ཁྲིད་ནས་ཡི་གེ་འབྲི་སའི་མདུན་ཅོག་ཅིག་གི་སྔོན་ལ་ཡར
ལངས་ནས་བྷི་ནོ་ལ། ཁྱོད་ཀྱི་སྒོར་མོ་ཕྱི་ལ་ཐོན། ཞེས་སྨྲས།
བྷི་ནོ་ཡིས་འཁྱུག་ཙམ་སྒུགས་དང་། ང་ལ་ལྡེ་མིག་ལེན་ཆུགས་དང༌།
༡ མོ་ཧྭ་མ་དཱ་ནི་ཁ་ཆེའི་སྟོན་པ།

ཞེས་སྨྲས།
ཡིན་ནའང་ཁ་སྤོ་ཐུང་བའི་གྷོ་ར་ཡིས་སྒོ་ལྕགས་ཤེད་ཀྱིས་འཐེན་པ་དེ་སྒོ་
ལྕགས་ལ་ཧ་ཅང་ཐལ་དྲགས་པ་དང་སྒོ་ལྕགས་འཐེན་མཁན་གྱིས་སྒོ་ཕྱེས་ཚེ།
དེའིནང་ནས་ཐོག་མར་མངོན་གསལ་དུ་སྣང་བ་ནི་ཕརེ་ཤུ་བྷ་བྷུ ཡི་བཟའ་མི་རྣམས་
ཀྱི་འདྲ་པར་ཆེན་པོ་ཞིག་སྟེ། བྷི་ནོ་ཡིས་རང་གི་གྲོགས་པོ་ལང་ཚོ་ལྡན་པ་སཱ་ཏི་
ཤ་ཡི་ས་ནས་མཁོ་སྒྲུབ་བྱས་ཏེ། བདག་ཉར་བརྒྱབས་ཡོད་པ་ཞིག་རེད། གྷོ་
ར་ཡིས་བགྲེས་སོང་དེ་ལ་སྒོར་མོའི་གྲངས་འབོར་འདང་ངེས་ཤིག་སྤྲད་དེ་ཕར་
བཏང་། ཡིན་ནའང་ཁོས་འདྲ་པར་དེའི་སྐོར་ལ་སྐད་ཆ་ཚིག་གཅིག་ཀྱང་མ་
བཤད། གྷོ་ར་ཁུ་སིམ་མེར་བསྡད་ནས་ཡོད་པ་མཐོང་བའི་རྒྱུ་མཚན་ལ་དམིགས་
ནས་བྷི་ནོ་ཡིས་དེ་གང་ཡིན་ཅི་ཡིན་ལ་དོ་སྣང་མ་བྱས། འོན་ཀྱང་ཁོའི་སེམས་
ཀྱིས་གནད་དོན་དེའི་ཐོག་ལ་སྐད་ཆ་ཁ་ཤས་ཕར་བཤད་ཚུར་བཤད་བྱས་ནས་
དབུགས་དབྱུང་གི་ངལ་གསོ་ཐོབ་པར་བྱས།
གྷོ་ར་ཡིས། གློ་བུར་དུ་འོ་ན་ད་ང་འགྲོ་རྒྱུ་ཡིན། ཞེས་བརྗོད།
བྷི་ནོ་ཡིས། ཁྱེད་རང་གཅིག་པུ་ཁེར་རྐྱང་དུ་འགྲོ་བ་དེ་ཁྱོད་ཀྱི་ཚུལ་མཐུན་
གྱི་སྤྱོད་པ་ཞིག་རེད་དམ། ཞེས་སྐད་ཤུགས་ཆེན་པོ་ཞིག་བརྒྱབས་ཏེ། ཨ་མས་
ང་ལ་ཁྱོད་མཉམ་དུ་ཞོགས་ཇ་འཐུང་བར་ཡོང་བའི་མགྲོན་འབོད་བྱས་ཡོད་པ་དེ་ཁྱོད་
ཀྱིས་ཤེས་རྒྱུ་མ་རེད། ང་ཡང་ཁྱོད་མཉམ་དུ་འགྲོ་རྒྱུ་ཡིན། ཞེས་སྨྲས།
ཁོ་གཉིས་མཉམ་དུ་བྷི་ནོ་ཡི་སྡོད་ཤག་ནས་ཐོན་ཏེ་ཕྱིར་ལོག་པའི་ལམ་བར
ནས་གྷོ་ར་ཡིས་སྐད་ཆ་ཚིག་གཅིག་ཀྱང་མ་བཤད། འདྲ་པར་ཆེན་པོ་དེས་ཁོ་ལ་
བྷི་ནོ་ཡི་ད་ལྟའི་སེམས་པའི་ཁ་ཕྱོགས་གཙོ་བོ་དེས་ཁོ་ལམ་ཕྲན་ཞིག་བརྒྱུད་ནས་ཁོའི་
250-

མི་ཚེ་དང་འབྲེལ་བ་གང་ཡང་མེད་པའི་གནས་ཞིག་ལ་སྐྱེལ་བཞིན་ཡོད་པའིབསམ་
ཚུལ་ཡིད་ལ་འཁོར་དུ་བཅུག བྷི་ནོ་ཡིས་གྷོ་ར་སྐད་ཆ་མི་བཤད་པར་འཇམ་ཐིང་
ངེར་ཡོད་པའི་རྒྱུ་རྐྱེན་དེ་ལེགས་པར་རྟོགས་ནའང་ཁོགཁ་གཏིང་སང་པོ་མེད་པའི་མིའི་
རང་གཤིས་ཀྱི་ར་བའི་འགོག་རྐྱེན་དེ་འདོར་རྒྱུ་ལ་ཡིད་འཁུམ་པར་གྱུར། གང་
ཡིན་ཟེར་ན། ཁོའི་སེམས་ལ་གྷོ་ར་ཡི་སེམས་པ་དེ་གང་དུ་ཁོ་གཉིས་ཀྱི་བར་གྱི་ཕན་
ཚུན་མཐུད་འབྲེལ་གྱི་བར་ཆད་དངོས་གནས་པ་དེ་གང་དུ་ཡོད་པའི་དོན་རྐྱེན་ཐོག་
ལ་འབྲེལ་གཏུགས་བྱས་འདུག་སྙམ་པའི་རྟོག་པ་སྐྱེས།
ནམ་ཞིག་ཁོ་གཉིས་ནང་ལ་འབྱོར་སྐབས་ཁོ་གཉིས་ཀྱིས་མོ་ཧེམ་སྒོ་འགྲམ་
དུ་ཡར་ལངས་ནས་མར་སྲང་ལམ་གྱི་ཕྱོགས་ལ་བལྟས་ནས་ཡོད་པ་མཐོང་། མོ་
ཧེམ་གྱི་མིག་གི་སྐྱེ་མཆེད་ཀྱིས་གྲོགས་པོ་དེ་གཉིས་བཟུང་ཚེ། ཁོས་སྐད་ཅོར་
ཞིག་བརྒྱབས་ཏེ། ག་རེ་བྱུང་སོང་ངམ། ཁྱོད་གཉིས་མདང་དགོང་གཉིད་མ་
ཁུགས་པར་བསྡད་པ་ཡིན་པ་འདྲ། ངའི་སེམས་ལ་ཁྱོད་གཉིས་སྤྲོ་སྐྱིད་བག་
ཕེབས་བྱས་ནས་ས་ཆ་ཞིག་གི་ལམ་ཕྲན་སྒང་ལ་གཉིད་ཁུག་བཞིན་བསྡད་ཡོད་
པ་རེད་སྙམ་བྱུང་། འོན་ཀྱང་དེ་ཤེས་པ་འཕྱིས་དྲགས་པ་རེད། བྷི་ནོཤོག ཁྱོད་
གཉིས་ཀྱིས་ལུས་ལ་ཁྲུས་རྒྱོབས། ཞེས་བརྗོད་ནས་ཕར་ཕྱིན་ཏེ་གྷོ་ར་ཡི་ཕྱོགས
ལ་མོ་ཧེམ་ཁ་འཁོར་ཏེ། གྷོ་ར་འདིར་ལྟོས་དང༌། ཁྱོད་ཀྱིས་ངས་གང་བཤད
པའི་སྐད་ཆའི་གནད་དོན་གྱི་སྒང་ལ་གཟབ་གཟབ་ནན་ནན་བྱས་ཏེ་ངེས་པར་
དུ་ཉན་རོགས། གལ་ཏེ་བྷི་ནོ་ཡིས་ཁྱོད་ཀྱི་ལམ་ལུགས་ལ་ཆགས་ཞེན་གྱི་ཕྱོགས་
སུ་ཁྱོད་ལ་འདོད་པ་ཚིམས་པ་ཞིག་ཡོང་གི་མེད་ནའང་། འཛམ་གླིང་འདིའི་ནང་
དུ་ཁོ་ལས་ལེགས་པ་ཞིག་ང་ཚོའི་ལག་ཏུ་གང་ནས་རག་གི་རེད་དམ། ལམ་ལུགས་
251-

རྙིང་པ་ཁོ་ན་བཙན་པོ་བྱས་ནས་བཟུང་བས་མི་འགྲིག་པར། ང་ཚོ་ལ་ཤེས་ཡོན
ཡང་ངེས་པར་དུ་དགོས་པ་ཞིག་རེད། ངས་ཤེས་རིག་གི་འཆར་ཅན་གྱི་བསྲེ་
སྦྱོར་འདྲེས་མ་དེ་ལམ་ལུགས་དམ་འཛིན་བྱེད་པའི་ཐོག་ལ་བསྡེབས་པ་དེ། ང་
ཚོའི་གསུང་རབ་རྣམས་དང་ཡོངས་སུ་མཐུན་པ་ཞིག་མིན་པ་ངོས་ལེན་བྱེད་ཀྱིན་
ཡོད། དེ་ལྟར་ནའང་དེ་གཉིས་ཀྱིས་ཟླ་སྒྲིལ་བྱས་པའི་ཐུན་མོང་གི་བྱ་གཞག་
དེ་ཡང་མི་ལེགས་པ་ཞིག་མ་རེད། གལ་ཏེ་ཁྱོད་ལ་ཁྱོད་རང་ཉིད་ཀྱི་བུ་མོ་ཞིག་
ཡོད་པ་ཡིན་ན་ཏན་ཏན་ཁྱོད་ངའི་བསམ་ཚུལ་ཐོག་ཏུ་བསླེབ་རྒྱུ་ཡིན་པ་ངས་ཤེས་
ཀྱི་འདུག ཅེས་བཤད།
གྷོ་ར་ཡིས། གཅེན་པོ། དེ་ཐམས་ཅད་བདེན་པ་རེད། ངས་བྷི་ནོ་ལ་དེའི་
ཐོག་ལ་དགག་བྱ་གང་ཡང་འབྱུང་གི་མ་རེད་བསམ་གྱིན་འདུག ཅེས་ལན་བཏབ།
མོ་ཧེམ་གྱིས་སྐད་ཤུགས་ཆེན་པོ་ཞིག་བརྒྱབས་ཏེ། ཁྱོད་ཀྱིས་ཁོ་ལ་ཉན
འཇོག་བྱེད་རོགས། སུ་ཞིག་གིས་བྷི་ནོ་ཡིས་དགག་བྱ་བྱེད་རྒྱུ་རེད་སྙམ་ནས་
སེམས་ཁྲལ་བྱེད་ཀྱིན་འདུག་གམ། དེ་ནི་ཁྱོད་ཀྱིས་དགག་བྱ་བྱེད་ཀྱིན་འདུག་
བསམས་ནས་ང་དེ་ལ་སྐྲག་གིན་འདུག གལ་ཏེ་ཁྱོད་ཀྱི་ཕྱོགས་ནས་བྷི་ནོ་ལ་
འབོད་སྐུལ་ཞིག་བྱས་པ་ཡིན་ན། ང་ཏན་ཏན་འདོད་པ་ཚིམ་པ་ཞིག་འབྱུང་
གི་རེད། གལ་ཏེ་ཁྱོད་ཀྱིས་དེའི་ཐོག་ལ་རོགས་པ་བྱེད་མི་ཐུབ་ན། དེ་གཡུག་
བཞག་ན་ཆོག་གི་རེད། ཅེས་སྨྲས།
གྷོ་ར་ཡིས། ངས་དེའི་ཕྱོགས་ལ་རོགས་པ་བྱེད་ཆོག ཅེས་སྨྲས།
སྐབས་དེར་མོ་ཧེམ་གྱི་སེམས་ལ་གནད་དོན་དེའི་ཐོག་ལ་གནས་ཚུལ་གང
ཡང་ལྷག་མ་སོང་། ཡིན་ནའང་གཉེན་སྒྲིག་སྟོན་མོའི་གོ་རིམ་ཇི་ལྟར་བྱེད་དགོས་
·252–—

ཡོད་དམ་སྙམ་པའི་རྟོག་པ་སྐྱེས།
སྐབས་དེར་གྷོ་ར་ཡིས་བྷི་ནོ་ལ། གཅེན་པོས་ཁྱོད་ཀྱིས་ཤ་ཤི་མཉམ་དུ་
གཉེན་སྒྲིག་བྱེད་རྒྱུའི་ཐོག་ལ་ཨུ་ཚུགས་ནན་ཆེར་བྱེད་རྒྱུའི་འགོ་བཙུགས་ཟིན་
འདུག ཁྱོད་ཀྱིས་དེ་ལ་ག་རེ་བརྗོད་རྒྱུ་ཡིན་ནམ། ཞེས་དྲིས།
བྷི་ནོ་ཡིས། ཁྱོད་ཀྱི་འདོད་པ་དེ་ཅི་ཞིག་ཡིན་དང་པོར་ང་ལ་བཤད་རོགས།
ཞེས་སྨྲས།
གྷོ་ར་ཡིས། ངས་དེ་ལ་མ་ལེགས་པ་དང་མ་འགྲིགས་པ་ཞིག་གཏན་ནས་
ཡོང་གི་མ་རེད་བསམ་ཀྱིན་འདུག་ཅེས་སྨྲ་བཞིན་ཡོད། ཅེས་བཤད།
བྷི་ནོ་ཡིས། ཡིན་ནའང་ཁྱོད་ཀྱིས་རྣམ་ཀུན་དང་མི་འདྲ་བར་བསམ་བློ་
ཞིག་གཏོང་གི་ཡོད་པ་དང༌། ངེད་གཉིས་སུ་ཞིག་གི་ཕྱོགས་ནས་ཀྱང་གཉེན
སྒྲིག་བྱེད་རྒྱུ་ལ་ངོས་ལེན་མ་བྱས་ན་ལེགས་པོ་ཡོང་གི་རེད་སྙམ་གྱིན་ཡོད་པ་མ་
རེད་དམ། ངའི་སེམས་ལ་གནད་དོན་དེ་གཏན་འཁེལ་ཟིན་པ་ཞིག་ཏུ་དྲན་བསྡད་
ཡོད། ཅེས་སྨྲས།
གྷོ་ར་ཡིས། རེད། ད་ལྟ་ཁྱོད་ཀྱིས་གཉེན་སྒྲིག་བྱེད་རྒྱུ་དེ་གཏན་འབེབས་
ཟིན་པ་དང་། ངས་གཉེན་སྒྲིག་མི་བྱེད་རྒྱུ་བྱོས། ཞེས་བཤད།
བྷིནོ་ཡིས། ག་རེ་བྱས་ནས། ག་རེ་བྱས་ནས་ཡུལ་སྐོར་གནས་མཇལ་བྱེད་
རྒྱུ་གཅིག་ལ་དམིགས་ཡུལ་ཐ་དད་པ་ཞིག་འབྱུང་གི་ཡོད་པ་རེད་དམ། ཞེས་དྲིས།
གྷོ་ར་ཡིས། དེ་ག་རེ་རེད་ཟེར་ན། ང་དམིགས་ཡུལ་ཐ་དད་པ་ལ་སྐྲག་
ནས་ངས་འཆར་གཞི་འདི་ལ་བསམ་ཚུལ་བཏོན་པ་ཡིན། དཀོན་མཆོག་གིས་
མི་ཁ་ཤས་འཛམ་གླིང་འདིའི་ནང་དུ་སེམས་ཁུར་གྱི་རྡོག་ཁྲེས་ལྕི་མོ་ཞིག་དང་ལྷན་
253-

དུ་བཏང་ཡོད་པ་དང་ཆབས་ཅིག་སྐྱེ་བོ་གཞན་རྣམས་དགའ་སྤྲོ་དཔག་མེད་ཀྱི་
ངང་ནས་འགན་ཡང་མོ་བྱས་ཏེ་འགྲོ་རུ་བཅུག་ཡོད་པ་རེད། གལ་ཏེ་ཁྱོད་ཀྱིས་
སེམས་ཅན་གྱི་རིགས་འདི་གཉིས་ལ་མཉམ་གཅིག་ཏུ་གཉའ་ཤིང་སྦྲེལ་བ་ཡིན་
ན། གཅིག་གིས་ངེས་པར་དུ་གཞན་པ་དེ་དང་ལྷན་དུ་གཉའ་གནོན་གྱི་ཁུར་
པོ་དེ་ཕྲག་ཏུ་བླངས་ནས་འཐེན་འདྲུད་བྱེད་དགོས་རེད། ང་ཚོས་འོས་མཚམས་
ཀྱི་སྒོ་ནས་གོམ་བགྲོད་ལྷན་ཅིག་ཏུ་བྱས་ན་ལེགས་པོ་ཡོད་པ་དང་། དེ་ནི་ནམ་
ཞིག་ཁྱོད་ཀྱི་གཉེན་སྒྲིག་ཟིན་པའི་མི་ཚེ་ཡི་ལས་འགན་གྱི་ལྗིད་ཀྱིས་ཁྱོད་ཉིད་ཡོངས་
སུ་མནན་པ་ནས་བཟུང་རེད། ཅེས་བཤད།
བྷི་ནོ་གད་མོ་ཞིག་བགད་དེ། དེ་ཀ་རང་རེད། ལྗིད་ཚད་ཀྱི་ཕུང་གསོག་
དེ་ཐབས་ཤེས་ཡོད་དགུ་བསྒྲིགས་ནས་འདིའི་ཕྱོགས་ལ་འཇོག་རོགས། ཞེས་སྨྲས།
གྷོ་ར་ཡིས། ཡིན་ནའང་དམིགས་བསལ་བ་ལྟ་བུའི་ཁུར་པོ་དེའི་ཕྱོགས་
ལ་ཁྱོད་ལ་དགག་བྱ་ཡོད་དམ། ཞེས་བརྗོད།
བྷི་ནོ་ཡིས། ལྗིད་ཚད་འདེགས་འཇོག་བྱེད་པའི་གཟུགས་ཅན་གྱི་དངོས་
པོ་འདི་ཡིན་པར་བརྟེན། སོ་ཕག་དང་རྡོ་སོགས་གང་ཡིན་ནའང་གཅིག་མཚུངས་
སུ་དགོས་མཁོ་ལེགས་སྒྲུབ་བྱེད་རྒྱུ་དེ་རེད། དེའི་གནད་དོན་དེ་དེ་འདྲ་ཞིག་མ་རེད་
དམ། ཞེས་སྨྲས།
བྷི་ནོ་ཡིས་གཉེན་སྒྲིག་འདིའི་སྐོར་ལ་གྷོ་ར་ཡིས་སྐོམ་པ་ཆུ་འདོད་ལྟར་བྱེད་
པའི་རྒྱུ་མཚན་དེ། སྔོན་དཔག་ཐུབ་ཡོད་པ་ཞིག་རེད། དེ་ནི་ཁོའི་མངོན་གསལ་
དོད་པོའི་བློ་ཚབ་ཅིག་སྟེ། རང་གི་གྲོགས་པོ་ཕ་རེ་ཤུ་བྷ་བྷུ་ཡི་བུ་མོ་ཞིག་གི་རྙི་ཐག་
གི་དྲ་རྒྱ་ལ་ཚུད་ནས་ཡོད་པ་ལས་ཉེན་སྐྱོབ་བྱས་པའི་དགའ་མགུ་ཁོ་ན་ཞིག་རེད།
-254

ཉིན་གུང་ཡོལ་བའི་རྗེས་ཏེ། ཁོང་ཚོས་ཉིན་གུང་གི་ཟ་མ་གྲུབ་རྗེས་ཀྱི་
དུས་ཚོད་དེ་རུ་ཁོ་གཉིས་ཀྱིས་མཚན་མོའི་ངལ་གསོའི་གོ་སྐབས་ཤོར་བའི་ཚབ་
ལ་ཉིན་གུང་གི་ངལ་གསོའི་གཉིད་རྒྱུན་རིང་པོ་ཞིག་གིས་ཚབ་བྱས།
དགོང་མོའི་གྲིབ་གཟུགས་རྣམས་ཐང་ལ་འབབ་རག་བར་དུ་གྲོགས་པོ་
ཁོ་གཉིས་ཀྱི་བར་ལ་སྐད་ཆ་འཕར་མ་ཞིག་གང་ཡང་མེད་པ་དང་། དེ་རྗེས་ཁོ་
གཉིས་ཐོག་ཁང་ཉི་འོད་གཡབ་སྟེང་དུ་ཕྱིན།
བྷི་ནོ་ཡིས་ཡར་ནམ་མཁའི་ཕྱོགས་ལ་བལྟས་ཏེ། གྷོ་ར། ལྟོས་དང་།
ངས་ཁྱོད་ལ་སྐད་ཆ་ཚིག་གཅིག་བཤད་འདོད་འདུག ང་ལ་མཚོན་ན་ང་ཚོའི་
རྒྱལ་ཁབ་ལ་དགའ་ཞེན་བྱེད་པའི་བྱམས་བརྩེ་དེའི་ནང་དུ་མ་འདང་བའི་སྐྱོན་
ཆ་ཤིན་ཏུ་ཆེན་པོ་ཞིག་ཡོད་པ་མཐོང་གི་འདུག ང་ཚོས་རྒྱ་གར་གྱི་ཕྱོགས་གཅིག་
ཁོ་ན་ལ་བསམ་བློ་གཏོང་གི་འདུག ཅེས་བཤད།
གྷོ་ར་ཡིས། གང་འདྲ་ཞིག་གམ། ཁྱོད་ཀྱི་སྐད་ཆ་དེའི་ནང་དོན་ཅི
ཞིག་ཡིན་ནམ། ཞེས་དྲིས།
བྷིནོ་ཡིས། ང་ཚོས་རྒྱ་གར་དེ་སྐྱེས་པ་ཕོ་ཡི་རྒྱལ་ཁབ་ལྟ་བུ་ཞིག་ཏུབལྟས་ནས་
བུད་མེད་ལ་མཐའ་གཅིག་ཏུ་སྣང་མེད་བྱེད་ཀྱིན་འདུག ཅེས་འགྲེལ་བཤད་བརྒྱབས་
གྷོ་ར་ཡིས། དབྱིན་ཇི་པའི་མི་རྣམས་དང་གཅིག་མཚུངས་རེད། ཁྱོད་
ཀྱིས་བུད་མེད་དེ་ས་ཆ་གང་ཡིན་ས་སྟེ། ཁྱིམ་གྱི་ནང་དང༌། འཛམ་གླིང་གི་ཕྱི་
དང་ནང་། ས་གཞི་འདིའི་སྟེང་དང༌། ཆུ་ཡི་ནང༌། ནམ་མཁའ་ཡི་འོག ང་
ཚོའི་ལྟོ་ཆས་རྣམས་དང་། ང་ཚོའི་དགའ་མགུ་བག་ཡངས་བྱེད་ས་དང་། ང་
ཚོའི་ལས་ཀ་བྱེད་ས་སོགས་ཚང་མ་ལ་མཐོང་འདོད་ཡོད་པ་དང་། དེའི་མཇུག་
255-

འབྲས་ནི། ཁྱོད་ལ་མཚོན་ན་བུད་མེད་ཀྱིས་སྐྱེས་པ་ཕོ་སྒྲིབ་པར་བྱེད་པ་འདོད་
ཀྱིན་ཡོདཔར་བརྟེན། ཁྱོད་ཀྱི་བསམ་ཚུལ་དེ་ནི་ཕྱོགས་རེ་བ་ལྟ་བུ་ཁོ་ན་ཞིག་
ཏུ་འགྱུར་ངེས་པ་ཞིག་རེད། ཅེས་བཤད།
བྷི་ནོ་ཡིས། མ་རེད། མ་རེད། ངའི་རྩོད་པ་དེ་ལ་སྣང་མེད་དེ་ལྟར
བྱས་ནས་བཞག་པ་ཡིན་ན། དེས་ཁྱོད་ལ་ཕན་ཐོགས་གང་ཡང་འབྱུང་གི་མ་
རེད། ངའི་བསམ་ཚུལ་དང་ལྟ་ཕྱོགས་དེ་དབྱིན་ཇི་པ་དང་འདྲ་མི་འདྲའི་དྲི་བ་
བཏོན་པ་ཡིན་ན་དེ་ལ་དགེ་མཚན་ག་རེ་འདུག་གམ། ངས་ག་རེ་ཤོད་ཀྱིན་ཡོད་
ཟེར་ན། ང་ཚོས་ང་རང་ཚོའི་རྒྱལ་ཁབ་ཀྱི་བུད་མེད་རྣམས་ལ་ཁོང་ཚོའི་ལུགས་
མཐུན་དྲང་བདེན་གྱི་གོ་གནས་ཤིག་ང་ཚོའི་བསམ་གཞིག་ཁྲོད་དུ་ཆ་འཇོག་བྱེད་
ཀྱིན་མི་འདུག་ཅེས་སྨྲ་བཞིན་ཡོད། ཁྱོད་ཀྱིས་ཁྱོད་རང་ཉིད་ལ་དཔེ་ཞིག་ལོངས་
དང་། ངས་ཁ་ཚོན་བཅད་ནས་བཤད་ཐུབ་པ་ཞིག་ལ། ཁྱོད་ཀྱིས་ནམ་ཡང་
བུད་མེད་ཀྱི་ཕྱོགས་ལ་སྐད་ཅིག་མ་གཅིག་ལ་ཡང་བསམ་བློ་བཏང་མྱོང་མེད་པ་
བཤད་ཐུབ་ཀྱི་འདུག ཁྱོད་ལ་མཚོན་ན་ང་ཚོའི་རྒྱལ་ཁབ་ཀྱི་ལྟ་ཚུལ་དེ་བུད་མེད་
དང་ཁ་བྲལ་དུ་ཕྱིན་ཡོད་པ་ཞིག་རེད། དེར་བརྟེན་དེ་ལྟ་བུའི་ལྟ་ཚུལ་ནམ་ཡང་
དངོས་ཡོད་གནས་ཚུལ་དང་མཐུན་པ་ཞིག་ཡོང་གི་མ་རེད། ཅེས་བཤད།
གྷོ་ར་ཡིས་དོ་སྣང་ཉན་འཇོག་བྱས་ཏེ། ངས་ནམ་ཞིག་རང་གི་ཨ་མ་མིག་
གིས་མཐོང་བ་དང་ངོ་ཤེས་པ་དེ་ནས་བཟུང་ངས་ང་རང་ཚོའི་རྒྱལ་ཁབ་ཀྱི་བུད་
མེད་ཡོངས་སུ་རྫོགས་པ་དེ་མོའི་སྟེང་ནས་མཐོང་གི་ཡོད་པ་དེ་ལྟར་དུ་ཁོང་ཚོའི་
གོ་ས་དེ་མོས་བདག་བཟུང་བྱས་ནས་ཡོད་པ་ཤེས་ཀྱིན་ཡོད། ཅེས་སྨྲས།
བྷི་ནོ་ཡིས། ཁྱོད་ཀྱིས་ཁྱོད་རང་ཉིད་བསླུ་ཐབས་སུ་སྟབས་བདེ་པོ་བྱས་
-256-

ནས་ཚིག་གི་སྦྱོར་འགྲོས་བཟོ་བཞིན་འདུག སྐྱེ་བོ་ཞིག་ལ་ཁྱིམ་ནས་བུད་མེད་
དང་བུད་མེད་ཀྱི་ནང་གི་ལས་ཀ་ལ་འདྲིས་གཤིབ་བྱུང་བ་དེ་ཡིས། དོན་དངོས་
ཀྱི་ཤེས་ཡོན་ཞིག་འཐོབ་པར་མི་བྱེད་པ་དང༌། གལ་ཏེ་ངས་ཡ་མེད་བྱས་ནས་
དབྱིན་ཇི་པའི་སྤྱི་ཚོགས་དང་ང་ཚོའི་སྤྱི་ཚོགས་གཉིས་ཀྱི་བར་གྱི་ཁྱད་པར་ཞིབ་
བསྡུར་བྱས་པ་ཡིན་ན། ཁྱོད་ལ་དངངས་སྐྲག་ཚ་བོ་ཁོ་ན་འབྱུང་རྒྱུ་ཡིན་པ་ངས་
ཤེས་པར་བརྟེན། ངས་དེ་ཡང་བྱེད་འདོད་མི་འདུག དེ་མིན་ངས་ང་ཚོའི་བུད་
མེད་རྣམས་ཀྱིས་བཟང་སྤྱོད་ཀྱི་རང་བཞིན་ལྡན་པའི་ཚད་ལས་བརྒལ་བར་བྱས་
ཏེ། ཚད་གཞིའི་བཅད་མཚམས་མེད་པར་ཅི་ཞིག་ལ་རྩ་འཛིན་བྱེད་དགོས་པ་
དང་། ཐབས་ལམ་ཅི་འདྲ་ཞིག་གི་ནང་དུ་ཁོ་རང་ཚོའི་ངོས་ནས་མང་ཚོགས་
ཀྱི་ཁྲོད་དུ་ལས་འགུལ་སྤེལ་དགོས་ཡོད་པ་སོགས་ཏག་ཏག་ཤེས་ཀྱིན་ཡོད་མདོག་
མདོག་བྱེད་འདོད་ཀྱང་མེད། ཡིན་ནའང་། ངའི་དོན་དག་དེ་ནི་ང་ཚོའི་བུད་
མེད་རྣམས་དུས་ཡུན་རིང་པོ་ཞིག་གི་བར་ལ་མི་མངོན་པའི་སྒྲིབ་གཡོག་གི་རྒྱབ་
ལོགས་སུ་ལྷག་པ་དང་། ང་ཚོའི་རྒྱལ་ཁབ་དེ་ང་ཚོ་ལ་དངོས་ཡོད་ཀྱི་བདེན་པའི་
ཕྱོགས་གཅིག་ཆགས་པར་བརྟེན། ང་ཚོའི་བྱམས་བརྩེ་ཡོངས་སུ་རྫོགས་པ་དང་
དད་གུས་དེ་དག་ལ་རྒྱལ་ཁ་ནམ་ཡང་འཐོབ་མི་ཐུབ་པ་ཞིག་རེད། ཅེས་བཤད།
གྷོ་ར་ཡིས། དུས་ལ་རྣམ་པ་མི་འདྲ་བ་གཉིས་ཡོད་པ་ནི། ཉིན་མོ་དང་
མཚན་མོ་གཉིས་རེད། དེ་བཞིན་དུ་སྤྱི་ཚོགས་ལ་སྤྱི་ཚོགས་ཀྱི་སྡེ་ཚན་གཉིས་
བྱུང་བ་ནི་སྐྱེས་པ་དང་བུད་མེད་གཉིས་རེད། ཅེས་རྩོད་པ་བརྒྱབས་པ་དང་མཉམ་
དུ། སྤྱི་ཚོགས་ཀྱི་ལྷན་སྐྱེས་ཀྱི་གནས་སྟངས་ནང་ལ་བུད་མེད་དེ་མི་མངོན་པར་
གནས་ཡོད། དེ་ནི་མཚན་མོ་ནང་བཞིན་རེད། མོའི་ལས་ཀ་ཐམས་ཅད་རང་
- 257-

འདོད་གཞན་འགེལ་མི་བྱེད་པར་སྒྲུབ་བཞིན་ཡོད་པ་དེ་ནི་མངོན་གྱུར་གྱི་འཁྲབ་
སྟོན་གྱི་ཕ་རོལ་ན་ཡོད་པ་ཞིག་རེད། གང་དུ་སྤྱི་ཚོགས་ཀྱི་དངོས་པོའི་གཤིས་
ལུགས་དང་མི་མཐུན་པར་འབྱུང་བ་དེའི་ཚེ། མཚན་མོ་ཡིས་ཉིན་མོའི་དབང་
ཚད་ཀྱི་ཁྱབ་ཁོངས་བཙན་ཤེད་ཀྱིས་འཕྲོགས་པར་བྱེད་པ་ཡིན་དུས། དེའི་མཇུག་
འབྲས་ག་རེ་རེད་དམ། མཚན་མོའི་མི་མངོན་པའི་ལས་ཀའི་བྱེད་སྒོ་རྣམས་རྒྱུན་
ཆད་ནས་དཀའ་ངལ་ཆེ་བའི་ལས་ཀ་རྣམས་རིམ་བཞིན་འབྱུང་བ་དང་། ལུས་
ཟུངས་རིམ་པར་གསོ་བའི་དྲག་སྐྱེད་དེ་འབྱུང་མི་སྲིད་པ་ཞིག་ཡིན་པར་བརྟེན།
སྐྱེས་པ་རྣམས་ཀྱིས་རེ་ལྟོས་ཀྱི་སྐྱབས་འཇུག་ནི་མྱོས་བྱེད་ཆང་གི་བཟི་ཁ་ལ་བཅོལ་
ནས་མི་ཚེ་མཐར་སྐྱེལ་གཏོང་བཞིན་ཡོད་པ་ཞིག་རེད། དཔེ་དེ་བཞིན་དུ་ང་
ཚོས་བུད་མེད་རྣམས་ཁྱིམ་གྱི་ཕྱི་རོལ་གྱི་ལས་ཀའི་བྱ་གཞག་གི་ཕྱོགས་ལ་འདྲུད་
རྒྱུའི་འབད་བརྩོན་བྱས་པ་ཡིན་ན། དེ་རྗེས་ཁོང་ཚོའི་ཁ་ཁུ་སིམ་པོའི་ལས་ཀའི་
རང་གཤིས་ཀྱི་ཁྱད་ཆོས་དེ་ལ་ཇུས་གཏོགས་བྱས་པ་དང༌། སྤྱི་ཚོགས་ཀྱི་བདེ་
སྐྱིད་དང་ཞི་བདེ་ལ་གཏོར་བཤིག་བཏང་བར་འགྱུར་པ་དང་དེའི་ཚབ་ཏུ་རང་
རྒྱུད་མ་དུལ་བའི་གཏུམ་སྤྱོད་ཀྱི་སེམས་པ་ཁྱབ་གདལ་དུ་འགྲོ་བར་ངེས། དེ་
ལྟ་བུའི་གཏུམ་སྤྱོད་ཀྱི་སེམས་པ་དེ་ཐོག་མར་མཐོང་བའི་ཚེ། དེ་ནི་སྟོབས་ཤུགས་
ཀྱི་ནུས་པ་དང་འཁྲུལ་སྲིད་པ་ཞིག་རེད། འོན་ཀྱང་དེ་ནི་སྤྱི་ཚོགས་ཉམ་རྒུད་
ཏུ་གཏོང་བའི་སེམས་འགུལ་དྲག་པོའི་སྟོབས་ཤུགས་ཤིག་རེད། སྤྱི་ཚོགས་ཀྱི་
རྣམ་པ་མི་འདྲ་བ་གཉིས་ཀྱི་ནང་ནས་སྐྱེས་པ་ཕོ་དེ་ཁེ་དབང་སྒེར་བདག་གི་ཐོབ་
ཐང་ཡོད་པ་ཞིག་རེད། འོན་ཀྱང་རྒྱུ་མཚན་དེ་ལ་བརྟེན་ནས་ངེས་པར་དུ་དེ་
ལས་མངོན་གསལ་དོད་པོའི་སྒེར་བདག་གི་དབང་ཆ་མང་པོ་ཞིག་ཡོད་མི་དགོས་
-258-

པ་དང་། གལ་ཏེ་ཁྱོད་ཀྱིས་བུད་མེད་ཀྱི་མངོན་གསལ་མེད་པའི་ནུས་ཤུགས་
དེ་ཕྱི་རོལ་གྱི་རྣམ་པ་ལ་འཁྱེར་ཡོང་རྒྱུའི་ཐབས་ཤེས་བྱས་པ་ཡིན་ན། དེ་ནས་
སྤྱི་ཚོགས་དེ་རང་གི་མ་རྩའི་སྟེང་དུ་གནས་པ་ཞིག་བཟོ་དགོས་པ་ལས་གཞན་མ་
རྩ་རྒྱུན་ཆད་ནས་བུ་ལོན་འཇལ་མ་ཐུབ་པའི་གནས་སྟངས་འོག་ལ་འགྲོ་ངེས་པ་
ཞིག་རེད། ངའི་སྐད་ཆ་ནི། གལ་ཏེ་ང་ཚོ་སྐྱེས་པ་ཕོ་རྣམས་གསོལ་སྟོན་གཟབ་
རྒྱས་ཀྱི་དགའ་སྟོན་བྱེད་ས་ལ་ངོ་སྐྱོད་བྱས་པ་དང་བུད་མེད་རྣམས་གཉེར་ཚང་
གི་ཕྱོགས་སུ་ཉེན་སྲུང་བྱེད་དུ་བཞག་པའི་དབང་དུ་བཏང་བ་ཡིན་ན། བུད་མེད་
རྣམས་དགའ་སྟོན་དེར་མི་མངོན་པའི་ཚུལ་དུ་ལུས་ཡོད་ནའང་སྤྲོ་སྐྱིད་ཀྱི་དགའ་
སྟོན་དེ་ལམ་ལྷོང་ཡོང་གི་རེད། ར་བཟི་ཁོ་ནས་ཕྱོགས་གཅིག་ལ་དབང་ཆ་བེད་
སྤྱད་ནས་ས་ཆ་བཟུང་ནའང༌། གནས་དེ་རང་དུ་སྤྲོ་སྐྱིད་ཀྱི་དགའ་སྟོན་འབྱུང་
གི་ཡོད་པ་རེད། ཅེས་བཤད།
བྷི་ནོ་ཡིས། གྷོ་ར། ཞེས་བརྗོད་དེ། ངས་ཁྱོད་ཀྱིས་ག་རེ་བཤད་པ་དེ་
ལ་རྩོད་གླེང་བྱེད་འདོད་མེད། ཡིན་ནའང་ཁྱོད་ཀྱིས་གང་ཞིག་རྩོད་པ་བྱས་པ་
དེ་ལ་རྒྱུ་མཚན་མེད་པའི་ཁུངས་སྐྱེལ་བྱེད་ཀྱིན་འདུག སྐད་ཆ་ངོ་མ་དེ་ནི་་་
ཞེས་བརྗོད་པའི་སྐབས་སུ་གྷོ་ར་ཡིས་སྐད་ཆའི་མཚམས་བཅད་དེ། བྷི་
ནོ། ཁྱོད་ཀྱིས་འདིར་ལྟོས་དང་། གལ་ཏེ་ང་ཚོ་མུ་མཐུད་ནས་ད་དུང་རྩོད་གཞི་
འདིའི་སྟེང་ལ་རྩོད་པ་བརྒྱབས་བསྡད་པ་ཡིན་ན། དེས་ནམ་རྒྱུན་གྱི་རྩོད་གླེང་
ཞིག་གི་ཕྱོགས་ལ་འཁྲིད་འགྲོ་རྒྱུ་རེད། ངས་བུད་མེད་རྣམས་ལ་ཁོ་རང་ཚོའི་
ཕྱོགས་ནས་གནོན་ཤུགས་མེད་པ་ངོས་ལེན་བྱེད་བཞིན་ཡོད་པ་དང༌། ཁྱོད་
ཀྱིས་ཉེ་ཆར་ཁོང་ཚོ་ལ་ཅི་ཞིག་བྱས་པ་ནང་བཞིན་ཞིག་ངའི་གཤིས་རྒྱུད་ན་མེད་
-259-

པར་བརྟེན། ཁྱོད་ཀྱིས་ནམ་ཡང་ངའི་སེམས་ཀྱི་ཚོར་བ་དེ་ཁོང་ཚོའི་ཕྱོགས་
ལ་ཁྱོད་ཀྱིས་བྱས་པ་ནང་བཞིན་ཞིག་བཟོ་ཐུབ་རྒྱུ་མ་རེད། ད་ལྟའི་ཆ་ལ་ང་ཚོས་
སྐྱེས་པ་དང་བུད་མེད་ཀྱི་བར་ལ་ཁྱད་པར་ཤོར་ཡོད་པ་ངོས་ལེན་བྱེད་ཆོག་གི་
རེད། ཅེས་བཤད།
གྷོ་ར་ཡིས་གནད་དོན་དེ་ཟུར་གཅིག་ཏུ་འབུད་རྒྱག་བཏང་ནའང༌། ས་བོན་
ཞིག་ཟུར་གཅིག་ལ་གཡུགས་བཞག་པ་དེ་གང་ལྟར་ཡང་ཕལ་ཆེར་ས་ལ་ལྷུང་འགྲོ་
བ་དང་། དེ་ནི་མྱུ་གུ་སྐྱེ་འགོ་འཛུགས་རྒྱུའི་གོ་སྐབས་ཤིག་ལ་སྡོད་སྒུག་བྱས་པ་ཙམ་
ཞིག་རེད། ད་ལྟ་བར་དུ་གྷོ་ར་ཡིས་ཁོའི་མཐོང་སྣང་གི་ཡུལ་ལས་བུད་མེད་རྣམས་
ཡོངས་སུ་ཕྱིར་འབུད་བྱས་ནས་ཡོད་པར་མ་ཟད། བུད་མེད་བསམ་ངོ་ནས་
ཕྱིར་འབུད་བྱས་པ་ལ་བརྟེན་ནས་ཐ་ན་གྷོ་རའི་རྨི་ལམ་ནང་དུའང་རང་ཉིད་ལ་མ་འདང་
བ་དང་མ་འགྲིག་པ། གྱོང་གུན་ཕོགས་པབཅས་ཀྱི་ཟུར་ཞིག་ཀྱང་རྨིས་མྱོང་མེད་
པ་ཞིག་རེད། དེ་རིང་བྷི་ནོ་ཡི་སེམས་ཀྱི་ཚོར་འདུའི་བདེ་ཉམས་ཀྱིས། ཁོ་ལ་བུད་
མེད་རྣམས་འཚོ་གནས་ཀྱི་དངོས་དོན་དང༌། ཁོང་ཚོས་སྤྱི་ཚོགས་ནང་བཏོན་པའི་
ནུས་ཤུགས་ཀྱི་ཁྱབ་ཚད་དངོས་གནས་ངོ་འཕྲོད་པར་བྱས། འོན་ཀྱང་དེ་ལྟར་དུ་
ཁོས་ཁོང་ཚོའི་འོས་འཚམས་ཀྱི་གནས་བབས་དང་། གཞན་དམིགས་བསལ་དུ་
ཁོང་ཚོར་ཞབས་འདེགས་ཅི་ཞིག་སྒྲུབ་དགོས་ཡོད་མེད་ཐག་གཅོད་བྱེད་མཐུབ་པར་
བརྟེན། ཁོའི་སེམས་ལ་བྷིནོ་དང་ལྷན་དུ་བགྲོ་གླེགླིང་འདིའི་ཐོག་ལ་མི་འདོད་པའི་རྣམ་
འགྱུར་སྟོན་དགོས་སྙམ་པའི་རྟོག་པ་སྐྱེས། ཁོས་གནད་དོན་འདིའི་ཐོག་བྱང་ཆ་
ཅན་ཡང་བྱེད་མ་ཐུབ་ལ། རིན་ཐང་གང་ཡང་མེད་པའི་དོན་ཆུང་ཞིག་ཏུ་བརྩིས་
ནས་བསྐྱུར་ཡང་མ་ཕོད་པས། ཁོའི་སེམས་ལ་གནད་དོན་འདིའི་སྐོར་ལ་སྐད་ཆ་
-260260—

གང་ཡང་མ་བཤད་པར་བཞག་ན་ཏན་ཏན་ལེགས་པར་སྙམ།
མཚན་མོ་དེར་བྷི་ནོ་ནང་ལ་འགྲོ་རྩིས་བྱེད་བཞིན་པའི་སྐབས་དེར། ཨ་
ནན་དྷ་མོ་ཡེས་ཀྱིས་བྷི་ནོ་མོའི་གམ་དུ་སྐད་བཏང་ནས། ཁྱོད་ཀྱིས་ཤ་ཤི་མཉམ་
དུ་གཉེན་སྒྲིག་བྱེད་རྒྱུ་དེ་གཏན་འཁེལ་བྱུང་སོང་ངམ། ཞེས་དྲིས།
བྷི་ནོ་ཡིས། ངོ་ཚའི་གད་མོ་ཅུང་ཟད་ཅིག་དང་འགྲོགས་ནས། གཏན་
འཁེལ་སོང༌། ཨ་མ། གྷོ་ར་ཡིས་གཉེན་སྒྲིག་མཐུད་སྦྱོར་བའི་བྱེད་སྒོ་བྱས་
སོང་། ཞེས་སྨྲས།
ཨ་ནན་དྷ་མོ་ཡེས་ཀྱིས། ཤ་ཤི་བུ་མོ་ཧ་ཅང་ཡ་རབས་བཟང་སྤྱོད་ལྡན་
པ་ཞིག་རེད། འོན་ཀྱང་བྷི་ནོ། བྱིས་པའི་སྤྱོད་པ་ལྟ་བུའི་བྱ་བ་གང་ཡང་མ་
བྱེད། ངའི་བུ། ངས་ཁྱེད་རང་ཡག་པོ་ཡོད་པ་ཤེས་ཀྱིན་ཡོད། ཁྱོད་ཀྱིས་
གནད་དོན་ཐག་གཅོད་དེའི་ཕྱོགས་ལ་རང་གིས་རང་ལ་བྲེལ་ཚུབ་བྱེད་བཞིན
ཡོད་པའི་རྒྱུ་མཚན་དེ་ནི། ཁྱོད་རང་གི་སེམས་ཀྱི་ནང་ལ་ཐག་གཅོད་དངོས་
གནས་ཤིག་བྱེད་མ་ཐུབ་པ་ཁྱོད་ཀྱིས་ཤེས་ཀྱིན་ཡོད་པའི་རྒྱུ་མཚན་གྱིས་རེད།
དེའི་ཕྱོགས་ལ་བསམ་བློ་གཏོང་རྒྱུའི་དུས་ཚོད་ཧ་ཅང་མང་པོ་འདུག ཁྱོད་རང་
ཉིད་གནད་དོན་དེ་ཐག་གཅོད་བྱེད་ཐུབ་པའི་ལོ་ཚད་ལ་སླེབས་ཡོད་པར་བརྟེན།
རང་གི་སེམས་ཀྱི་ཚོར་འདུ་ལ་སྒོ་མ་བསྟུན་པར། ཛ་དྲག་གི་གནད་དོན་ལྟ་བུ་
ཞིག་ཏུ་བརྩིས་ནས་ཐག་གཅོད་མ་བྱེད། ཅེས་བཤད།
མོས་སྐད་ཆ་བཤད་ཞོར་དུ་བྷི་ནོ་ཡི་ཕྲག་པ་ལ་ལྷོད་ལྷོད་བྱས་ཏེ་ཕུར་
ཕུར་ཞིག་བྱས་ཤིང་སྐབས་དེར། ཁོ་ལ་ལན་ཅི་ཡང་མེད་པར་ག་ལེར་བྱས་
ནས་ཕྱི་ལ་ཐོན།། །།

བཅོ་བརྒྱད་པ།
༄༅། །བྷི་ནོ་ནང་དུ་ལོག་པའི་ལམ་བར་ནས་ཨ་ནན་དྷ་མོ་ཡེས་ཀྱི་
སྐད་ཆ་རྣམས་ལ་བསམ་བློ་བཏང་ཞིང་། ཁོས་ད་བར་དུ་མོའི་བསླབ་བྱ་ཆུང་
ངུ་ཞིག་ལ་ཡང་སྣང་མེད་བྱས་ནས་འཇོག་མྱོང་མེད་པར་བརྟེན། ཁོའི་སེམས་
ལ་མཚན་གང་ཧྲིལ་པོ་དེར་ཁུར་པོ་ཆེན་པོ་ཞིག་གིས་ཁོ་མར་གནོན་བཞིན་ཡོད་
པ་ལྟ་བུ་ཞིག་གི་ཚོར་སྣང་སྐྱེས།
ཉི་མ་རྗེས་མའི་ཞོགས་པ་ཁོས་གྷོ་ར་ལ་མཐའ་མཇུག་ཏུ་གྲོགས་པོའི་འབྲེལ་
བ་ལ་འདང་ངེས་ཀྱི་རིན་འབབ་ཅིག་སྤྲད་དེ། རང་གི་འགན་འཁྲིའི་ལས་འགན་
རྣམས་བསྒྲུབས་ཡོད་སྙམ་པའི་དྲན་ཤེས་འཁོར་བཞིན་དུ་གཉིད་སད་པ་དང་།
ཁོའི་སེམས་ལ་རང་གིས་ཤ་ཤི་དང་ལྷན་དུ་གཉེན་སྒྲིག་བྱེད་རྒྱུ་ཁས་བླངས་པ་དེས།
མི་ཚེ་ཧྲིལ་པོ་འཆིང་ཐག་གིས་བསྡམས་པར་མ་ཟད། དེས་རང་གི་འཆིང་ཐག་
རྣམས་ཕྱོགས་གཞན་དུ་ལྷོད་ཡངས་གཏོང་རྒྱུའི་ཐོབ་ཐང་དེ་རག་པར་བྱས་ཡོད་
སྙམ་པའི་བསམ་བློ་བཏང་། གཉེན་སྒྲིག་གི་འཆིང་ཐག་འདི་ནི། གྷོ་ར་ཡི་གཞི་
·262-

མེད་ཀྱི་རྣམ་རྟོག་ལ། ཁོ་བྷ་རཱ་མོ་ཡི་ཁྱིམ་ཚང་ཞིག་གི་ནང་དུ་གཉེན་སྒྲིག་བྱེད་
འདོད་ཀྱི་ཞེ་འདོད་བཅིངས་ནས་ཡུལ་སྲོལ་ལམ་ལུགས་ལ་དགའ་ཞེན་བྱེད་མཁན་
རྣམས་ཀྱི་ཕྱོགས་ནས་རྒྱང་རིང་དུ་འགྲོ་བཞིན་འདུག་སྙམ་པའི་ཉེན་ཁ་ལས་ཁོ་
སྐྱོབ་པར་བྱེད་པའི་ཁག་ཐེག་གི་གཏའ་མ་ཞིག་རེད། དེར་བརྟེན་ཁོ་ཕེ་རེ་ཤུ་
བྷ་བྷུ་ཡི་ནང་ལ་ཐེ་ཚོམ་མེད་པར་འགྲོ་རྒྱུའི་འགོ་བཙུགས་པ་དང༌། ཁོ་ལ་མཚོན་
ན་རང་ཉིད་དགའ་མོས་ཡོད་པའི་མི་རྣམས་ཀྱི་ཁང་པ་དེ་རང་གི་ཁྱིམ་ནང་བཞིན་
དུ་བརྩིས་ནས་དེར་འགྲོ་རྒྱུ་ལ་དཀའ་ངལ་གང་ཡང་མེད་པ་ཞིག་རེད།
ཐོག་མར་ལོ་ལི་ཏཱ་བྷི་ནོ་ཡི་ཁ་གཏད་དུ་ལངས་ནའང་། དེ་ནི་མོའི་སེམས་
ལ་སུའུ་ཆར་རས་ཐ་ཁོ་ལ་དགའ་ཞེན་འདུག་སྙམ་པའི་དོགས་པ་ཇི་སྲིད་མ་སེལ་
བར་དུ་ཡིན་ཞིང་། མི་རིང་བར་མོས་སུའུ་ཆར་རས་ཐ་ལ་དམིགས་བསལ་གྱི་
ཕྱོགས་ལྷུང་ཞིག་ཁོའི་ཆེད་དུ་མེད་པ་གསལ་པོར་ཤེས་པའི་རྗེས་ནས་བཟུང་། མོས
བྷི་ནོ་ལ་ངོ་རྒོལ་ཁ་གཏད་གང་ཡང་མ་བྱས་པ་དང་མོ་རང་ཉིད་ཀྱིས་རང་ཉིད་ལ
འབད་བརྩོན་མེད་པར་བྷི་ནོ་བྷ་བྷུ་དེ་དམིགས་བསལ་གྱི་མི་ཡ་རབས་ཞིག་ཡིན་
པའི་ངོས་ལེན་འཐོབ་ཏུ་བཅུག
ཧ་རན་གནད་དོན་དེའི་ལྡོག་ཕྱོགས་སུ་ཡོད་པ་ཞིག་མིན་ནའང་། ཁོ་
ཕར་བལྟས་ན་བྷི་ནོ་ལ་ནང་གི་བསམ་བློའི་འཁྱེར་སོ་དངོས་གནས་མིང་དོན་
མཚུངས་པ་ཞིག་ཡོད་པའི་གསལ་ཁ་འདོན་འདོད་ཡོད་པ་ལྟ་བུ་ཞིག་རེད། གང་
ཡིན་ཟེར་ན། དེ་ནི་གྷོ་ར་ལ་དེ་ལྟ་བུའི་ཡ་རབས་བཟང་སྤྱོད་གྱི་རྣམ་པ་གང་ཡང་
མེད་པའི་ཤུགས་བསྟན་གྱི་གོ་བ་སྤྲད་པ་ཞིག་རེད། གང་ཡིན་ཟེར་ན། བྷི་ནོ་
ཡིས་ནམ་ཡང་ཁོ་ལ་ཁ་རྩོད་རྒྱག་མྱོང་མེད་པ་དང༌། ཐབས་ཇུས་དེའི་ནང་དུ་
263-

སུའུ་ཆར་རས་ཐ་ཡིས་ཁོ་ལ་རྒྱུད་སྐུལ་བཏང་ཡོད་པར་བརྟེན། ཁོ་ལ་གསོལ་
ཇ་འཐུང་སའི་མདུན་ཅོག་གི་འཁྲིས་དེ་ནས་ནམ་ཡང་ཞི་བདེ་ལ་གཏོར་བཤིག་
བྱེད་པའི་གོ་སྐབས་རག་མྱོང་མེད་པ་ཞིག་རེད།
འོན་ཀྱང་ག་དུས་ཧ་རན་གནས་དེར་མེད་པའི་སྐབས་སུ་སུའུ་ཆར་རས་
ཐ་ཡིས་བྷི་ནོ་ལ་ཁོའི་སྤྱི་ཚོགས་ཀྱི་གནད་དོན་ཐོག་ལ་བསམ་ཚུལ་འཛིན་སྟངས་
རྣམས་འགྲེལ་བཤད་རྒྱག་རྒྱུའི་ཐབས་ཤེས་བྱེད་ངེས་པ་ཞིག་རེད། མོས་ཤེས་
ཡོན་ལྡན་པའི་མི་གྷོ་ར་དང་བྷི་ནོ་ལྟ་བུ་ཡིས་ཁོང་ཚོའི་རྒྱལ་ཁབ་ཀྱི་ནང་གི་རྣམ་
པ་རྙིང་པའི་རྣམ་རྟོག་དང་། རྨོངས་དད་རྣམས་སྐབས་བསྟུན་བྱས་ཏེ་ཚུལ་ཇི་
ལྟར་ར་སྤྲོད་བྱེད་འོང་སྙམ་པའི་རེ་སྒུག་གི་ཤེས་འདོད་ཐོག་ལ་སླེབ་མི་ཐུབ་པ་ཞིག་
ཏུ་གྱུར། གལ་ཏེ་མོ་རང་གི་ངོས་ནས་མི་འདི་གཉིས་ངོ་ཤེས་མེད་ན། དེ་ལྟ་
བུའི་ལས་དོན་ཐོག་ལ་ལག་པ་འཆང་རྒྱུ་དེ་དགེ་མཚན་མེད་པ་ལྟ་བུ་ཞིག་ཏུ་བརྩིས་
ནས་བློ་ཡུལ་ལས་དོར་ཡོད་ངེས་ནའང་། མོས་གྷོ་ར་གདོང་ཐུག་ངོ་མཇལ་བྱས་
པའི་ཉི་མ་དེ་ནས་བཟུང་མོས་ཁོ་ལ་སྣང་མེད་བྱས་ཏེ། མོ་རང་ཉིད་ཀྱི་སེམས་
ཀྱི་ནང་ནས་ཁོ་བློས་གཏོང་མི་ཐུབ་པ་ཞིག་ཏུ་གྱུར། དེར་བརྟེན་ག་དུས་ཡིན་
ནའང་མོ་ལ་གོ་སྐབས་ཤིག་རག་ན་མོས་ཁ་བརྡ་ལབ་གླེང་དེ་གྷོ་ར་ཡི་གཤིས་ཀ་
དང་ལྟ་ཚུལ་སོགས་ཀྱི་ཕྱོགས་ལ་གོ་བསྡུར་རྩོད་གླེང་བྱེད་རྒྱུ་ཞིག་གི་ཐོག་ལ་འཁྲིད་
པར་བྱེད་པ་དང་། མོ་རང་གི་དྲི་བ་རྣམས་དང་དགག་སྒྲུབ་ཀྱི་རྩོད་པ་དེ་ཁོའི་
ཕྱོགས་ལ་འགྲོ་རྒྱུའི་འབད་པ་ཡང་ནས་ཡང་དུ་བསྟེན་བཞིན་ཡོད་པ་ཞིག་རེད།
ཕེ་རེ་ཤུ་བྷ་བྷུ་ཡིས་རྒྱུན་དུ་སུའུ་ཆར་རས་ཐ་ཡིས་ཆོས་ལུགས་གྲུབ་མཐའ་འདྲ་
མིན་ལ་ཉན་རྒྱུ་དེ། མོ་ལ་མཚོན་ན་སྤྱིར་བཏང་གི་བསམ་བློ་ཡར་རྒྱས་སུ་གཏོང་
·264-

ཐབས་ཤིག་ཏུ་ངོས་འཛིན་བྱེད་བཞིན་ཡོད་པར་བརྟེན། ཁོས་ནམ་ཡང་ཁོང་
ཚོས་མོ་ལོག་པའི་ལམ་ཞིག་ཏུ་འཁྲིད་པར་བྱེད་ཀྱིན་འདུག་སྙམ་པའི་དངངས་
སྐྲག་སྐྱེས་ནས། ཁོང་ཚོའི་གྲོས་བསྟུན་རྩོད་གླེང་སོགས་ལ་དགག་བྱ་བྱེད་མྱོང་
མེད་པ་ཞིག་རེད།
ཉི་མ་ཞིག་ལ་སུའུ་ཆར་རས་ཐ་ཡིས་བྷི་ནོ་ལ། གྷོར་མོ་ཧན་བྷ་བྷུ་དངོས་
གནས་རིགས་རུས་ལ་ཡིད་ཆེས་ཡོད་པ་རེད་དམ། ཡང་ན་ཁོའི་ཆོས་ལུགས་
ཀྱི་ཡིད་ཆེས་དེ་རང་གི་རྒྱལ་ཁབ་ལ་མོས་གུས་བྱེད་པའི་སྒྲོ་འདོགས་འུད་བརྗོད་
ཀྱི་རྣམ་པ་ཙམ་ཞིག་རེད། ཁྱོད་ཀྱིས་ད་ལྟ་ང་ལ་དེ་བཤད་རོགས། ཞེས་སྨྲས།
བྷི་ནོ་ཡིས། ཁྱོད་ཀྱིས་སྐས་འཛེག་ཅིག་གི་ཐེམ་པའི་རིམ་པ་རྣམས་ཁས་
ལེན་བྱེད་རྒྱུ་རེད། མ་རེད་དམ། ཞེས་ལན་བརྒྱབས་པ་དང་མཉམ་དུ། ཁྱོད་
ཀྱིས་སྐྱེ་བོ་འགའ་ཞིག་སྐྱེ་བོ་གཞན་ལས་གནས་རིམ་མཐོ་བ་ཡོད་པ་ལ་དགག་
པ་རྒྱག་གི་ཡིན་ནམ། ཞེས་དྲིས།
སུའུ་ཆར་རས་ཐ་ཡིས། ངས་དེ་ལ་དགག་པ་རྒྱག་གི་མེད། གང་ཡིན་
ཟེར་ན། ང་དེ་ཚོའི་ཕྱོགས་ལ་ངེས་པར་དུ་འགྲོ་དགོས་ཡོད་པ་དང༌། ངས་ས་
གཞིའི་སྟེང་ལ་མཐོ་དམན་འདྲ་མཉམ་གྱི་འཁོད་སྙོམ་བྱེད་དགོས་པ་དེ་གལ་ཆེ་
བ་ལྟ་བུ་ཞིག་ཏུ་ནམ་ཡང་ངོས་ལེན་བྱེད་མྱོང་མེད། ཅེས་བཤད།
བྷི་ནོ་ཡིས། དེ་རང་རེད། སྐས་འཛེག་གི་དམིགས་ཡུལ་ནི། ང་ཚོའི་
སྤྱི་ཚོགས་ཀྱི་བསྒྲུབ་བྱ་ཡིན་པ་དང་། དེ་ནི་མི་མང་གཤམ་འོག་ནས་ཡར་ཐོག་
ཁར་འཛེག་པའི་ཆེད་དུ་མཐུན་རྐྱེན་སྦྱར་བ་ཞིག་སྟེ། མི་ཚེ་ཡི་དམིགས་ཡུལ་
མཐར་ཐུག་ལ་ཐད་ཀར་བསླེབ་པའི་ཆེད་དུ་རེད། གལ་ཏེ་ང་ཚོས། སྤྱི་ཚོགས་
265-

དང་གཞན་འཛམ་གླིང་རང་ལ་ང་ཚོའི་དམིགས་ཡུལ་བཞིན་དུ་བསམ་གཞིག་
བྱས་ཡོད་ན། དེ་རྗེས་གནས་སྟངས་མི་འདྲ་བ་འདི་རྣམས་ལ་ངོས་ལེན་བྱེད་
རྒྱུ་དེ་དཀའ་ངལ་གང་ཡང་མེད་པ་རེད། དེ་བཞིན་དུ་ཡོ་རོབ་ཀྱི་སྤྱི་ཚོགས་ཀྱི་
གནས་སྟངས་འོག་ནས་ས་ཁྱོན་ཆེ་ཤོས་ལ་བདག་དབང་བྱེད་རྒྱུ་ལ་ཐོབ་ཐང་རྩོད་
ལེན་བྱེད་པ་དེ་ཡང་ང་ཚོ་ལ་ཏག་ཏག་རན་པ་ཞིག་རེད། ཅེས་བཤད།
སུའུ་ཆར་རས་ཐ་ཡིས། དགོངས་འགལ་མེད་པར་ཞུ། ངས་ཁྱོད་ཀྱི་
སྐད་ཆའི་དོན་དག་དེ་གསལ་པོ་བྱས་ནས་ཤེས་ཐུབ་མ་སོང་། ཞེས་དགག་པ་
བརྒྱབས་ཏེ། ངའི་དྲི་བ་དེ་ནི་ཁྱོད་ཀྱིས་ང་ལ་ང་ཚོའི་སྤྱི་ཚོགས་ཀྱི་གནད་དོན་
དེ་ཁྱོད་ཀྱིས་ཤེས་ཀྱིན་ཡོད་ཅེས་བརྗོད་རྒྱུ་དེ་རེད་དམ། གང་ཡིན་ཟེར་ན། ཁྱོད་
ཀྱིས་ང་ཚོའི་སྤྱི་ཚོགས་ཀྱིས་རིགས་རུས་ཀྱི་དབྱེ་བ་བཟོས་ཡོད་པ་དེ་ལ་གྲུབ་འབྲས་
བླ་ན་མེད་པ་ཐོབ་ཡོད་པ་རེད་ཅེས་རྗོད་ཀྱིན་མི་འདུག་གམ། ཞེས་དྲིས།
བྷི་ནོ་ཡིས། འཛམ་གླིང་འདིའི་ནང་གི་གྲུབ་འབྲས་ཀྱི་རྣམ་པ་དེ་མཐོང་
རྒྱུ་ཧ་ཅང་གི་ལས་སླ་བོ་ཞིག་མ་རེད། རྒྱ་གར་གྱིས་སྤྱི་ཚོགས་ཐོག་ལ་ཐག་གཅོད་
རྒྱ་ཆེན་པོ་ཞིག་གི་གྲོས་གཞི་བཏོན་ཡོད་པ་དེ་ནི། ཐད་ཀར་མིང་ནས་བརྗོད་
ན་རིགས་རུས་ཀྱི་ལམ་ལུགས་ཞེས་པ་དེ་ཡིན་ཞིང༌། ཐག་གཅོད་དེ་ཡིས་ད་
ལྟ་ཡང་འཛམ་གླིང་གི་སྐྱེ་བོ་ཐམས་ཅད་ཀྱི་མིག་སྔ་ན་བྱ་བ་བྱེད་བཞིན་ཡོད་པ་
རེད། ཕྱི་གླིང་ཡོ་རོབ་ཀྱིས་ད་ལྟ་ཡང་དེའི་ཐོག་ལ་འདོད་པ་ཁེངས་ངེས་ཤིག་
གང་ཡང་བྱེད་ཐུབ་མེད་པ་ཞིག་རེད། རྒྱུ་མཚན་དེ་ནི་ཁོང་ཚོའི་སྤྱི་ཚོགས་དེ་
འཐབ་འཛིང་དང་རྩོད་གླེང་རིང་པོ་ཞིག་རེད། འགྲོ་བ་མིའི་སྤྱི་ཚོགས་ཀྱིས་ད་
ལྟ་ཡང་རྒྱ་གར་གྱིས་གྲོས་གཞི་བཏོན་པའི་ཐག་གཅོད་ཀྱི་མཐའ་མའི་མཇུག་འབྲས་
·266-

ལ་རེ་སྒུག་བྱས་ནས་བསྡད་ཡོད་པ་རེད། ཅེས་སྨྲས།
སུའུ་ཆར་རས་ཐ་ཡིས་ཞེ་སྣང་དང་འཚེར་སྣང་གི་སྒོ་ནས། ཁྱོད་ཀྱིས་ང་
ལ་ཁོང་ཁྲོ་མ་ཟ་རོ ཌ་གནང། འོན་ཀྱང་ཁྱོད་ཀྱིས་གྷོར་མོ་ཧན་བྷ་བྷུ་ཡི་བསམ་ཚུལ་
རྣམས་ཀྱི་རྗེས་ཟློས་ཁོ་ན་བྱེད་བཞིན་ཡོད་དམ། ཡང་ན་ཁྱོད་རང་གི་ངོས་ནས་
འདི་ཚོ་ལ་ཡིད་ཆེས་བྱེད་བཞིན་ཡོད། དེ་ང་ལ་གསུང་རོཌ་གནང༌། ཞེས་སྨྲས།
བྷི་ནོ་གད་མོ་ཞིག་བགད་དེ། ཁྱོད་ལ་དྲང་བདེན་བཤད་ཆོག ང་ལ་གྷོ་
ར་ལ་ཡོད་པ་ལྟ་བུའི་ལྡོག་མེད་ཀྱི་ཡིད་ཆེས་ཀྱི་སྟོབས་ཤུགས་དང་ལྡན་པ་དེ་འདྲ་
གང་ཡང་མེད། ངས་ནམ་ཞིག་ང་ཚོའི་སྤྱི་ཚོགས་ཀྱི་སྐྱོན་ཆ་སྟེ། རིགས་རུས་
ཀྱི་ལམ་ལུགས་ཀྱི་ཚུལ་མིན་ཉེས་སྤྱོད་རྣམས་མཐོང་དུས་དེ་ལ་གདོང་ལེན་གང་
ཡང་བྱེད་མི་ཐུབ་པར་བརྟེན། ང་རང་གི་དོགས་པ་དང་ཐེ་ཚོམ་རྣམས་གནོན་
བཙིར་མི་བྱེད་ཐབས་མེད་རེད། འོན་ཀྱང་གྷོ་ར་ཡི་ལྟ་གྲུབ་དེ་དོགས་པ་དང་
ཐེ་ཚོམ་རྣམས་རླབས་ཆེན་གྱི་བྱ་བ་ཞིག་གི་མཇུག་འབྲས་སུ་ཞིབ་ཕྲའི་སྒོནས་མཐོང་
རྒྱུའི་འབད་པ་བསྟེན་དྲགས་པ་ཁོ་ན་ལས་བྱུང་བ་ཞིག་རེད། དཔེར་ན་ང་ཚོས་
ཆག་གྲུམ་ཤོར་བའི་ཡལ་འདབ་དང༌། རྙིད་སྐམ་ཐེབས་པའི་ལོ་མ་རྣམས་ལྗོན
ཤིང་གི་ལྷན་སྐྱེས་ཀྱི་ཆོས་ཉིད་ངོ་མ་ལྟ་བུ་རུ་ཆ་འཇོག་བྱེད་བཞིན་ཡོད་པ་དེ་ནི།
རིག་སྟོབས་ཀྱི་དཔྱད་པ་མཐའ་མ་རྫོགས་པའི་གྲུབ་འབྲས་ཁོ་ན་རེད། གྷོ་ར་
ཡིས་ཁོས་རྙིང་རུལ་དུ་སོང་བའི་ཤིང་སྡོང་གི་ཡལ་འདབ་ལ་བསྟོད་བསྔགས་བྱེད
པའི་རེ་བ་རྒྱག་གི་མེད། ཡིན་ནའང་། ང་ཚོ་ལ་ཤིང་སྡོང་ཧྲིལ་པོ་ལ་བལྟས
ནས་དེའི་དགོས་པ་རྒྱུ་མཚན་ཧ་གོ་བའི་འབད་བརྩོན་བྱེད་རོགས་ཞེས་རེ་བ་རྒྱག་
གི་ཡོད་ཅེས་སྨྲ་བཞིན་འདུག ཅེས་བཤད།
267-

སུའུ་ཆར་རས་ཐ་ཡིས། ང་ཚོས་ཐབས་ཤེས་ཡོད་དགུ་བསྒྲིགས་ནས་
རྙིད་སྐམ་ཐེབས་ཟིན་པའི་ཤིང་སྡོང་གི་ཡལ་ག་རྣམས་ཟུར་ཞིག་ལ་བཞག་ན་འགྲིག་
གི་རེད། འོན་ཀྱང་ང་ཚོ་ལ་དེའི་ཤིང་ཏོག་གི་འབྲས་བུ་ལ་བསམ་གཞིག་བྱེད་
པའི་ཐོབ་ཐང་ཡོད་པ་རེད། རིགས་རུས་དབྱེ་འབྱེད་ཀྱིས་ང་ཚོའི་རྒྱལ་ཁབ་
ལ་འབྲས་བུའི་རིགས་ག་འདྲ་ཞིག་ཐོན་སྐྱེད་བྱས་ཡོད་པ་རེད་དམ། ཞེས་དྲིས།
བྷི་ནོ་ཡིས། ཁྱོད་ཀྱིས་རིགས་རུས་ཀྱི་འབྲས་བུ་ཞེས་འབོད་བཞིན་ཡོད་
པ་དེ་འདྲ་ཙམ་ཞིག་གྷོ་ར་ཡི་ལྟ་ཚུལ་མ་རེད། ཡིན་ནའང་དེ་ནི་ང་ཚོའི་རྒྱལ་
ཁབ་ཀྱི་གནས་སྟངས་ཡོངས་རྫོགས་ཕྱོགས་བསྡོམས་བྱས་པའི་གྲུབ་འབྲས་ཤིག་
རེད། གལ་ཏེ་ཁྱོད་ཀྱི་སོ་ཚགས་དམ་པོ་མེད་བཞིན་དུ་སོ་བཏབ་པ་ཡིན་ན། ཁྱོད་
རང་གིས་ན་ཟུག་མྱོང་གི་རེད། རྒྱུ་མཚན་དེ་ལ་བརྟེན་ནས་ཁྱོད་ཀྱིས་སོ་ལ་ཁག་
འདོགས་བྱས་ཏེ་ཡ་ལ་འཇོག་གི་མ་རེད། ཡིན་ནའང་སོ་ཚགས་དམ་པོ་མེད
པ་དེ་སོ་བྱེ་བྲག་པ་ཙམ་ཞིག་རེད། གང་ཡིན་ཟེར་ན། རྒྱུ་རྐྱེན་སྣ་ཚོགས་པ་
ཞིག་ལ་བརྟེན་ནས་ནད་དང་སྐྱོན་ཆ་ཡིས་ང་ཚོ་ལ་འཐབ་འཛིང་གཡུལ་འགྱེད་
བྱེད་བཞིན་ཡོད་པ་དང་། ང་ཚོས་བསམ་ཚུལ་དེ་ཕྱིན་ཅི་ལོག་ཁོ་ན་ཞིག་ལ་འགྲེལ་
བཤད་རྒྱག་གི་ཡོད་པར་བརྟེན། དེས་རྒྱ་གར་གྱི་ལངས་ཕྱོགས་མཚོན་པར་
བྱས་ཏེ་དེ་གྲུབ་འབྲས་ཀྱི་ཐོག་ལ་མ་ཁྲིད་པ་རེད། དེར་བརྟེན་གྷོ་ར་ཡིས་ང་ཚོ་
ལ་རྒྱུན་དུ་བདེ་པོ་ཐང་པོ་དང་སྟོབས་ཤུགས་བརྟན་པོ་འབྱུང་བའི་ཆེད་དུ་ཁ་ཏ་
བསླབ་བྱ་རྒྱག་གི་ཡོད་པ་རེད། ཅེས་བཤད།
དེས་ན་དེ་ཧ་ཅང་ཡག་པོ་རེད། ཁྱོད་ཀྱིས་བྲམ་ཟེ་དེ་ལྷ་ལྟ་བུའི་མི་ཞིག་
ལ་ངོས་འཛིན་བྱེད་བཞིན་ཡོད་དམ། ཁྱོད་དངོས་གནས་བྲམ་ཟེ་ཞིག་གི་རྐང་
268-

པའི་རྡུལ་གྱིས་མི་ཞིག་གི་སྡིག་པ་འདག་པར་བྱེད་པ་ལ་ཡིད་ཆེས་འདུག་གམ།
ཞེས་སུའུ་ཆར་རས་ཐ་ཡིས་མཐའ་འདེད་བྱས།
བྷི་ནོ་ཡིས། ང་ཚོས་ང་རང་ཚོ་རང་ཉིད་ཀྱིས་བཀོད་པའི་འཇིག་རྟེན་གྱི
ཁམས་འདི་ལ་དེ་ཙམ་བསྙེན་བཀུར་བྱེད་ཀྱིན་མེད་པ་མ་རེད་དམ། གལ་ཏེ་
ང་ཚོས་བྲམ་ཟེ་མིང་དོན་མཚུངས་པ་ཞིག་བསྐྲུན་ཐུབ་པ་ཡིན་ན། ཏན་ཏན་
གནད་དོན་དེ་ང་ཚོའི་ལུང་པ་ལ་དོན་དག་ཆུང་ཆུང་མ་ཡིན་པ་ཞིག་མ་རེད་དམ།
ང་ཚོ་ལ་ལྷ་ལྟ་བུའི་མི་དང་གཞན་ལས་ཁྱད་པར་དུ་འཕགས་པའི་མི་ངེས་པར་དུ་
དགོས་པ་ཞིག་རེད། གལ་ཏེ་ང་ཚོའི་སྙིང་གི་དཀྱིལ་དང་སེམས་ཀྱི་གཏིང་ནས་
དེ་ཚོ་འདོད་པ་ཡིན་ན། ང་ཚོ་ལ་དེ་ཚོ་རག་ཀྱང་ཐུབ་པ་ཞིག་རེད། འོན་ཀྱང་
ང་ཚོས་རྨོངས་པ་གླེན་འཐོམ་གྱི་སྤྱོད་ཚུལ་འོག་ཏུ་དེ་ཚོ་འདོད་པ་ཡིན་ན། དེ་
རྗེས་ང་ཚོ་འཛམ་གླིང་གི་རྡོག་ཁྲེས་ཁུར་པོ་དང་ལྷན་དུ་སྙིང་རྗེ་མེད་པའི་འདྲེ་དང་
འགོང་པོ་རྣམས་ཀྱིས་ཕྱི་རོལ་གྱི་མི་དགེ་བའི་ལས་གང་བྱས་པ་ལ་ངེས་པར་དུ་
འདོད་པ་ཚིམས་ནས་འདུག་དགོས་པ་མ་ཟད། ཁོང་ཚོའི་རྐང་པའི་རྡུལ་དཀྲུག་
དཀྲུག་བྱས་ཏེ། ང་རང་ཚོའི་སྤྱི་བོར་བླངས་ནས་ཁོང་ཚོ་ལ་དགོས་པའི་འཚོ་བའི་
མཐུན་རྐྱེན་ཚང་མ་ང་རང་ཚོས་ཁོང་ཚོ་ལ་རྩོལ་སྒྲུབ་འདུ་འགོད་བྱས་ནས་སྒྲུབ་རྒྱུ་
དེ་རེད། ཅེས་བཤད།
སུའུ་ཆར་རས་ཐ་ཡིས། ཁྱོད་ཀྱིས་བཤད་བཞིན་པའི་སྐྱེས་བུ་གཞན
ལས་ཁྱད་དུ་འཕགས་པ་དེ་རྣམས་དོན་དངོས་སུ་གནས་ག་གེ་མོ་ཞིག་ཏུ་བྱོན
ཡོད་པ་རེད་དམ། ཞེས་དྲིས།
བྷི་ནོ་ཡིས། དེ་ཚོ་འདིར་ཡོད་པ་རེད། རྒྱ་གར་གྱི་ནང་གི་དགོས་མཁོ་
-269-

དང་ནང་གི་དམིགས་ཡུལ་གྱི་ནང་དུ་ཡོད་པ་དང༌། དེ་ནི་མྱུ་གུ་མི་མངོན་པར་
ས་བོན་གྱི་ནང་དུ་ཡོད་པ་དང་གཅིག་མཚུངས་ཁོ་ན་ཞིག་རེད། རྒྱལ་ཁབ་གཞན་
༡
རྣམས་ལ་དམག་སྤྱི་ཆེན་མོ་ཝེལ་ལིན་ཁྲིན་ལྟ་བུ་དང་། ཚན་རིག་པ་
༢
ནུའུ་ཁྲོན་ལྟ་བུ་དང༌། སྒོར་མོ་ས་ཡ་མང་པོའི་བདག་པོ་ཕྱུག་བདག་རོ་ཐི་སྭཱ་
༣
ཆལ་ཌ་ལྟ་བུ་རྣམས་དགོས་ཀྱི་ཡོད་པ་རེད། འོན་ཀྱང་ང་ཚོའི་རྒྱལ་ཁབ་ལ་
བྲམ་ཟེ་འཇིགས་སྣང་འཚེར་སྣང་ངོ་མི་ཤེས་མཁན། འདོད་རྔམ་ལ་ཞེན་པ་འོལོག་
པ། སྡུག་བསྔལ་གྱི་གཡུལ་ལས་རྒྱལ་ཐུབ་མཁན། གྱོང་གུད་ཀྱི་རྩིས་ཁྲ་མི་
ལེན་མཁན་ཏེ། ཕམ་ཁ་ལ་གདོང་ལེན་བྱེད་ཐུབ་མཁན། ཁོ་ཚོ་སྐྱེས་བུ་གཞན
ལས་སྟོབས་ཤུགས་ཁྱད་དུ་འཕགས་པ་རྣམས་དང་འབྲེལ་ནས་ཡོད་པ་དེ་འདྲ་
ཞིག་འདོད་ཅིང་དེ་འདྲ་ཞིག་དགོས་ཀྱི་ཡོད་པ་རེད། རྒྱ་གར་ལ་བྲམ་ཟེ་འགྱུར་
ལྡོག་མེད་པ། བག་ཕེབས་པོ་དང་སེམས་པ་འཆིང་རྒྱ་ལས་གྲོལ་བ་ཞིག་དགོས་
པ་དང་། ནམ་ཞིག་མ་ཡུམ་རྒྱ་གར་ལ་ཁོ་རག་པ་ཡིན་ན་དེ་རྗེས་མ་ཡུམ་རྒྱ་
གར་དེ་རང་དབང་ལྡན་པ་ཞིག་ཏུ་འགྱུར་ངེས་པ་ཞིག་རེད། ང་ཚོས་རྒྱལ་པོ་
རྣམས་ལ་ང་རང་ཚོའི་མགོ་བོ་རྣམས་མར་སྒུར་སྒུར་བྱེད་པ་དང་གཞན་ང་རང་
ཚོའི་མཇིང་པ་དེ་ང་རང་ཚོ་ལ་བཙན་གནོན་བྱེད་མཁན་གྱི་གཉའ་ཤིང་གི་འོག་
༡ ཝེལ་ལིན་ཁྲིན། (༡༧༦༩ ནས་༡༨༥༢)ནི་དབྱིན་ཡུལ་གྱི་དམག་དཔོན་དང་གཞུང་འཛིན་མི་
སྣ་གྲགས་ཅན་ཞིག
༢ ནུའུ་ཁྲོན་(༡༦༤༢ ནས ༡༧༢༧) ནི་དབྱིན་ཇི་བའི་དེང་རབས་ཀྱི་ཚན་རིག་དབྱེ་ཞིབ་པ་གྲཌ་
ཅན་ཞིག
༣ རོ་ཐི་སཱ་ཆལ་ཌ(༡༧༤༣ ནས ༡༨༡༢)ནི་འཇར་མན་གྱི་ཕྱུག་བདག་ཆེན་པོ་ཞིག
270-

ལ་མགོ་སྒུར་ལུས་སྒུར་བྱེད་པ་དེ་ཚོ། རྒྱལ་པོ་དང་ཁོང་ཚོ་ལ་རག་ལས་པ་ཞིག་
རེད་དམ་ཞེ་ན་མ་རེད། དེ་ནི་ང་རང་ཚོ་རང་ཉིད་ཀྱི་འཇིགས་སྣང་བརྒྱུད་ནས་
ང་རང་ཚོའི་མགོ་བོ་མར་བསྒུར་བ་ཞིག་དང་། ང་རང་ཚོ་སྒེར་གྱི་འདོད་རྔམ་
གྱི་དྲ་རྒྱ་ཡི་ནང་དུ་ཚུད་པ་ཞིག་ཡིན་པ་དང་། ང་རང་ཚོས་ང་རང་ཚོ་རང་
ཉིད་ཀྱི་གླེན་རྟགས་ལ་བྲན་གཡོག་བྱས་བསྡད་པ་ཞིག་རེད། མིང་དོན་མཚུངས་
པའི་བྲམ་ཟེ་རྣམས་ཀྱིས་ཁོང་ཚོའི་དཀའ་ཐུབ་དྲག་པོའི་བསླབ་ཁྲིམས་ཀྱིས་ང་ཚོ་
དེ་ལྟ་བུའི་འཇིགས་སྣང་དང་འདོད་རྔམ། དེ་ལྟ་བུའི་གླེན་རྟགས་རྣམས་ལས་
ཡོངས་སུ་སྒྲོལ་བར་ཤོག ང་ཚོ་ལ་ཁོང་ཚོས་ང་ཚོའི་ཆེད་དུ་འཐབ་འཛིང་བྱེད་
པ་དང་གཞན་ང་ཚོའི་ཆེད་དུ་ཁེ་ཚོང་བྱེད་པ། ཚེ་འདི་སྣང་གི་ཁེ་ཕན་སོགས་
ལས་སྐྱོབ་ཐབས་བྱེད་པ་སོགས་གང་ཡང་མི་དགོས་པ་ཞིག་རེད། ཅེས་བཤད།
གནད་དོན་འདིའི་བར་དུ་བསླེབ་རག་བར་དུ་ཕེ་རེ་ཤུ་བྷ་བྷུ་ཡིས་ཟུར་ཉན་
ཁོ་ན་བྱས་ནས་བསྡད། འོན་ཀྱང་སྐབས་འདིར་ཁོང་བར་ལ་འཛུལ་ཏེ་ཞི་འཇམ་
གྱི་སྒོ་ནས། ངས་རྒྱ་གར་གྱི་གནས་སྟངས་ངོ་ཤེས་ཀྱིན་ཡོད་ཅེས་བརྗོད་མི་ཐུབ་
ལ། ངས་རྒྱ་གར་ལ་དོན་དངོས་སུ་ག་རེ་ཞིག་མཁོ་བཞིན་ཡོད་པ་དང་། གཞན་
མ་ཡུམ་རྒྱ་གར་གྱིས་འདོད་མོས་ནང་བཞིན་འདོད་དོན་དེ་གྲུབ་ཡོད་མེད་ཤེས་
ཀྱི་མེད་ནའང་། ཁྱོད་རང་གིས་འདས་ཟིན་པའི་ཉི་མ་རྣམས་ཀྱི་ཐོག་ལ་ཕྱིར་
ལོག་ནམ་ཡང་རྒྱག་ཐུབ་རྒྱུ་མ་རེད། ང་ཚོས་ད་ལྟའི་དུས་ཚོད་ནང་ལ་གང་ཞིག་
འབྱུང་བར་བྱེད་ཐུབ་པ་ལ་འགན་ཁུར་ནས་འབད་བརྩོན་བྱས་ན་དེ་ལེགས་པ་
ལས། ལག་པ་ཕྱི་ལ་བརྐྱངས་ནས་འདས་ཟིན་པའི་ཉི་མ་ལ་སྙིང་པོ་མེད་པའི
རེ་སྒུག་བརྒྱབས་བསྡད་པ་ཡིན་ན། དེས་ང་ཚོ་ལ་ཁེ་ཕན་ཡོད་པ་གང་ཞིག་བྱེད་
271- ཀ

ཐུབ་རྒྱུ་རེད་དམ། ཞེས་སྨྲས།
བྷི་ནོ་ཡིས། ངས་ཡང་ནས་ཡང་དུ་ཁྱེད་རང་གིས་གསུངས་པ་ནང་བཞིན་
ཡིད་ལ་འཁོར་ནས་དེ་ལྟར་སྐད་ཆ་བཤད་བཞིན་ཡོད་། འོན་ཀྱང་གྷོ་ར་ཡིས་
ང་ཚོས་འདས་ཟིན་པ་དེ་འདས་ཟིན་པ་རེད་ཅེས་སྐད་ཆ་བཤད་བསྡད་པ་ཙམ་
ཞིག་གིས་འདས་ཟིན་པ་དེ་རྩ་བ་ནས་མེད་པ་བཟོ་ཐུབ་རྒྱུ་རེད་དམ། འདས་
པ་དེ་དུས་རྟག་ཏུ་ང་ཚོ་དང་ལྷན་དུ་ཡོད་པ་དང༌། དུས་སྐབས་ཤིག་ལ་དངོས་
ཡོད་ཀྱི་གནས་ཚུལ་ག་རེ་བྱུང་ཡོད་པ་དེ་ནམ་ཡང་ཡལ་མི་ཐུབ་པ་ཞིག་རེད་ཅེས་
སྨྲ་བཞིན་འདུག ཅེས་བཤད།
སུའུ་ཆར་རས་ཐ་ཡིས། ཁྱོད་ཀྱི་གྲོགས་པོས་གནས་ཚུལ་འདི་རྣམས་
ལ་རྩིས་རྒྱག་སྟངས་དེ་མི་དཀྱུས་མ་ཞིག་གིས་གནས་ཚུལ་བཀོད་སྒྲིག་བྱེད་སྟངས་
དང་གཅིག་མཚུངས་རེད། དེ་འདྲ་ཡིན་ན་ཁྱོད་ཀྱིས་རྒྱལ་ཁབ་ཧྲིལ་པོའི་དོན
དུ་སྐད་ཆ་བཤད་བཞིན་ཡོད་པ་དེ་ཚུལ་ཇི་ལྟར་ང་ཚོས་ཡིད་བརྟན་འཕེར་བ་ཞིག་
ཡིན་པ་ཤེས་ཐུབ་ཀྱི་རེད་དམ། ཞེས་དགག་པ་བརྒྱབས།
བྷི་ནོ་འགལ་ཟླ་རུ་ལངས་ཏེ། ཁྱོད་ཀྱིས་དེའི་ཐོག་ལ་བསམ་གཞིག་མ་
གནང་རོགས། ངའི་གྲོགས་པོ་གྷོ་ར་དེ་མི་དཀྱུས་མ་ཁོ་རང་ཚོ་སྤོབས་པ་དང་
བཅས་རང་ཉིད་ཧིན་དྷུ་དམ་གཙང་བྱེད་མཁན་གྱི་ནང་གི་གཅིག་ཡིན་པར་མ་
ཟད། ཧིན་དྷུ་ཡི་ལམ་ལུགས་དེ་ནང་གི་གནད་དོན་ལ་ལྟ་མཁན་ཞིག་རེད། དེར་
བརྟེན་དོན་དངོས་སུ་ཁོས་ཧིན་དྷུ་བ་མིང་དོན་མཚུངས་པ་ཞིག་གི་མི་ཚེའི་འཚོ་བ་
སྐྱེལ་སྟངས་དེ། འདོད་ཡོན་ལོངས་སྤྱོད་ཀྱི་རྒྱས་སྤྲོས་ཀྱི་གནད་དོན་ལྟ་བུ་ཞིག་
དང་། དེ་ལ་མཐའ་ན་ལག་པས་ཐུག་རེག་བྱས་པ་ཙམ་གྱིས་རྙིད་སྐམ་ཐེབ་འགྲོ་
-272-

ཞིང་། གལ་ཏེ་ལག་པས་རྩུབ་པོར་འཆང་ན་ཡལ་འགྲོ་བ་ལྟ་བུ་ཞིག་ཏུ་ནམ་ཡང་
ཆ་འཇོག་བྱེད་ཀྱིན་མི་འདུག ཅེས་སྨྲས།
སུའུ་ཆར་རས་ཐ་ཡིས་འཛུམ་མདངས་ཤིག་བསྟན་པ་དང་ཆབས་ཅིག
ཡིན་ནའང་ང་ལ་མཚོན་ན། ཁོ་དེའི་སྐོར་ལ་ཐུག་ཙམ་གྱི་ཕྱོགས་ལ་ཡང་ཞིབ་
ཆ་ཧ་ཅང་ཆེ་བའི་མི་ཞིག་ཏུ་མངོན་གྱིན་འདུག ཅེས་སྨྲས།
བྷི་ནོ་ཡིས། ཁོའི་གཟབ་ནན་གྱི་དོགས་ཟོན་ལ་གཟབ་ནན་རང་གི་ཐུན་
མོང་མ་ཡིན་པའི་ཁྱད་ཆོས་ཤིག་ཡོད་པ་རེད། ཅེས་དང་། གལ་ཏེ་ཁྱོད་ཀྱིས་
ཁོ་ལ་དེའི་སྐོར་དྲི་བ་བཏང་བ་ཡིན་ན། ཁོས་ཁྱོད་ལ་ཐད་ཀར་ལན་རྒྱག་གི་རེད།
ཅེས་བཤད།
སུའུ་ཆར་རས་ཐ་ཡིས། རེད། ང་ལ་དྲི་བའི་ཆ་ཐམས་ཅད་རེ་རེ་ལ་
ལན་རྒྱག་པའི་ཡིད་ཆེས་ཡོད། རིགས་རུས་དེ་འབྲེལ་བ་བྱས་པ་ཙམ་གྱིས་ཕམ་
ཉེས་སུ་འགྲོ་ཆོག་པ་དང༌། དེའི་དྲི་བྲལ་གྱི་རང་བཞིན་དེ་ཚུལ་མིན་གྱི་ཁ་ཟས་
ལ་བརྟེན་ནས་ཉམས་རྒུད་དུ་འགྲོ་སྲིད་པརབཤད་པ་དེ་ཚོ་ཚང་མ་འཁྲུལ་བ་མེད
པའི་དངོས་དོན་གྱི་བདེན་པ་རང་རེད། འོན་ཀྱང་དེ་ནི་ཁོ་ལྟ་བའི་རྣམ་གཞག་
ལུང་གི་རྗེས་སུ་འབྲངས་པ་ཁོ་ན་ཡིན་པ་ངས་ཏོག་ཙམ་ཞིག་ཤེས་ཀྱིན་འདུགཇི་
ལྟར་ཁོའི་བསམ་ཚུལ་གྱི་ལྟ་བ་རྣམས་ཁོའི་སྐད་ཆ་ལ་ཉན་མཁན་རྣམས་ལ་ཁུངས་
མེད་ལུང་མེད་ཅིག་ཏུ་མངོན་པ་དེའི་ཚེ། ཁོས་དེ་ལས་ཀྱང་ཡིད་ཆེས་ངེས་གཏན་
གྱི་སྒོ་ནས་ཁོང་ཚོ་ལ་ནན་སྐུལ་ཤུགས་ཆེར་བྱེད་བཞིན་ཡོད་པ་དང་། ཁོའི་ཨུ་
ཚུགས་ཀྱི་ནན་སྐུལ་དེ་དམ་དྲག་ཆེ་ཞིང༌། ཆོས་དང་ལམ་ལུགས་ཀྱི་བྱེད་སྒོ་རྣམས་
ཉ་ཉོག་མཉམ་བསྲེས་བྱས་པའི་བྱ་སྤྱོད་ཅིག་རེད། གལ་ཏེ་ཁོས་དེ་ལྟར་ཆུང་
273-

ཙག་གི་གནད་དོན་ཐོག་ལ་བསམ་ཤེས་མ་བྱས་པ་ཡིན་ན། ཕལ་ཆེར་སྐྱེ་བོ་བློ་
རྨོངས་པ་རྣམས་འགག་རྩར་ཐུག་པའི་གནད་དོན་གལ་ཆེན་གྱི་ཕྱོགས་ལ་དེ་བས་
ཀྱང་གུས་ཞབས་མེད་པའི་རྣམ་པ་ཞིག་གི་ཚོར་འདུ་ཡི་ཕྱོགས་ལ་འཁྲིད་པ་དང་།
དེ་མིན་ལྡོག་ཕྱོགས་ཀྱི་སྲིད་དོན་ཚོགས་པས་རྒྱལ་ཁ་འཐོབ་པ་ཞིག་གི་ཐོབ་ཐང་
ཡང་རྩོད་ལེན་བྱེད་སྲིད་པ་ཞིག་ཏུ་བློ་དོགས་བྱེད་ཀྱིན་ཡོད་པ་རེད། དེར་བརྟེན
ཁོས་ང་ལ་ཡང་ལྷོད་ཤིག་ཤིག་བྱས་གནད་དོན་དེ་རྣམས་འགྲེམ་སྟོན་གང་ཡང་
བྱེད་ཕོད་ཀྱི་མི་འདུག ཅེས་བཤད།
ཕ་རེ་ཤུ་བྷ་བྷུ་ཡིས། བྷ་རཱ་མོ་ཡི་ནང་ལ་ཡང་དེ་ལྟ་བུ་ཧ་ཅང་མང་པོ་ཡོད་པ
དང་། ཕྱི་ལོགས་ཀྱི་མི་རྣམས་ཀྱིས་གོ་ལོག་ཐེབས་ནས་ཁོང་ཚོས་ཀྱང་ཁོ་རང་ཚོའི་
མི་དགེ་བའི་ལམ་ལུགས་ལ་ཆག་ཡང་གཏོང་གི་འདུག་སྙམ་པའི་བསམ་བློ་འཁོར
ནས་ཁོང་ཚོ་ལ། ཧིན་དྷུ་ཡི་ལམ་ལུགས་དང་འབྲེལ་ལམ་ཐམས་ཅད་ཉེ་རིང་ཁྱད་
འཛིན་གྱི་དབྱེ་འབྱེད་མེད་པར་འཛིན་འདོད་ཡོད། དེ་ལྟ་བུའི་མི་རྣམས་རང་བཞིན་
ལྷན་སྐྱེས་ཀྱི་འཚོ་བ་ཞིག་གི་ཕྱོགས་ལ་འཁྲིད་རྒྱུ་ཧ་ཅང་དཀའ་ངལ་ཆེ་བ་ཞིག་རེད།
གང་ཡིན་ཟེར་ན། དེ་གཉིས་གང་ཡིན་ན་ཟོག་རྫུ་དང་སྒྲོ་འདོགས་གང་རུང་རེད།
ཁོང་ཚོས་བདེན་པ་དེ་ཆེས་གཉོམ་ཆུང་ནུས་མེད་ཅིག་དང་དེ་ནི་སྟོབས་ཤུགས་སམ།
ཡང་ངན་གཡོ་སྒྱུབསླུབྲིད་ཀྱིས་སྲུང་སྐྱོབ་བྱེད་རྒྱུའི་ཁོ་རང་ཚོའི་ལས་འགན་གྱི་ཆ་ཤས་
ཤིག་ཏུ་བསམ་བློ་གཏོང་གི་ཡོད་པ་དང་། རང་ལུགས་ཞེན་འཛིན་མཁན་གྱི་སྐྱེ་བོ་
སུ་ཞིག་ཡིན་ནའང་། དེ་དག་གི་ལྟ་ཚུལ་ནི་བདེན་པ་ང་ལ་བརྟེན་ཡོད་པ་དང་ང་
བདེན་པ་ལ་བརྟེན་མེད་པ་ཞིག་ཡིན་སྙམ་གྱི་ཡོད་པ་རེད། ང་རང་ཉིད་ལ་མཚོན་
ན་ནི། བྷ་རཱ་མོ་ཡི་ལྷ་ཁང་ནང་དང་ཧིན་དྷུ་ཡི་མཆོད་ཁང་གང་ཞིག་གི་ནང་དུ་ཕྱིན་
-274-

ནའང་། ངས་དཀོན་མཆོག་ལ་རང་ཉིད་དུས་རྟག་ཏུ་གཉོམ་ཆུང་དང་དྲང་བདེན་
ལ་ཕྱག་མཆོད་བྱེད་པའི་ཡ་རབས་ཚུལ་ལྡན་ཞིག་ཡོང་བ་ལ་ཕྱི་རོལ་གྱི་འགོག་རྐྱེན་
དང་། དེ་མིན་ངའི་ཕྱག་མཆོད་གསོལ་འདེབས་ལ་བར་དུ་གཅོད་པའི་གེགས་གང་
ཡང་མི་འབྱུང་བའི་གསོལ་བ་སྨོན་ལམ་འདེབས་ཀྱིན་ཡོད། ཅེས་སྨྲས།
སྐད་ཆ་འདི་ཚོའི་མཇུག་ལ་ཕེ་རེ་ཤུ་བྷ་བྷུ་རེ་ཞིག་འཇམ་ཐིང་ངེར་བསྡད་
པ་དང་། དེ་རྗེས་རྒྱུན་ལྡན་གྱི་སྤྱོད་པ་ལྟར་རང་གི་སེམས་པ་ལ་ངལ་གསོ་འཐོབ་
པར་བྱེད་པའི་ཚོར་འདུ་གཏིང་ཟབ་པ་ཞིག་གི་ནང་དུ་ཕྱིན། ཁོའི་སྐད་ཆ་འདི་
ཚོས་ཁ་བརྡ་ཡི་སྐད་གདངས་ཡོངས་སུ་རྫོགས་པ་ཡར་འདེགས་འཇོག་བྱས་པ་
ལྟ་བུ་ཞིག་ཏུ་མངོན་ཞིང༌། དེ་ནི་སྐད་ཆའི་ཚིག་ཙམ་ཞིག་གི་ཕྱོགས་ལ་བརྟེན་
ནས་ཡོང་བ་ཞིག་གང་ཡང་མིན་པར། ཞི་འཇམ་བག་ཕེབས་ཀྱི་རྣམ་པ་ཐོག
ལ་ཕེ་རེ་ཤུ་བྷ་བྷུ་རང་ཉིད་ཀྱི་མི་ཚེའི་ཉམས་མྱོང་རྣམས་མངོན་པར་ཐོན་པ་ཞིག་
རེད། ལོ་ལི་ཏཱ་དང་སུའུཆར་རས་ཐ་གཉིས་ཀྱི་གདོང་ལ་མོས་གུས་ཀྱི་དྲོད་མདངས་
ཤིག་དང་ལྷན་དུ་འཛུམ་ཟེར་གྱི་སྣང་བ་རྒྱས་ཤིང་། བྷི་ནོ་ལ་ཡང་སྔར་ལས་ལྷག་
པའི་སྐད་ཆ་བཤད་རྒྱུའི་འདོད་མོས་གང་ཡང་མ་སྐྱེས། ཁོས་གྷོ་ར་རང་མཐོང་
ཧམ་པ་ཐལ་ཆེ་བ་དང་། སྐྱེ་བོ་སུ་ཞིག་དྲང་བདེན་ལ་གནས་པར་བྱེད་པ་རྣམས་
ཀྱི་ཀུན་སྤྱོད་དང་། སྐད་ཆ། བསམ་བློ་རྣམས་སྤྲོས་པ་མེད་པ་དང་གདེང་ཚོད་
ལྡན་པའི་ཞི་འཇམ་གྱི་གོས་ཀྱིས་བཀླུབས་ནས་ཡོད་པ་ཞིག་དང༌། དེ་ནི་གྷོ་ར་
ལ་ཡོད་པའི་བདག་དབང་ཞིག་མིན་པ་མཐོང་། ནམ་ཞིག་ཕེ་རེ་ཤ་བྷ་བྷ་ཡི་བཀའ་
མོལ་ལ་ཉན་ཚེ། བཀའ་མོལ་དེ་དག་གིས་བྷི་ནོ་ལ་དེ་བས་ཀྱང་ཟུག་གཟེར་ཆེ་
རུ་འགྲོ་བཅུག

མཚན་མོ་དེར་སུའུ་ཆར་རས་ཐ་ཉལ་ས་ལ་འགྲོ་བའི་སྐབས་སུ་ལོ་ལི་ཏཱ་
མོའི་ཉལ་ཁྲིའི་ཟུར་ལ་ཡོང་ནས་བསྡད་ཅིང༌། སུའུ་ཆར་རས་ཐ་ཡིས་ལོ་ལི་ཏཱ་
ཡི་སེམས་ཀྱི་ནང་ལ་འགྱུར་པ་ཞིག་ཕྱིན་ཡོད་པ་གསལ་པོ་བྱས་ནས་མཐོང་བར་
མ་ཟད། གནད་དོན་དེ་བྷི་ནོ་ཡི་སྐོར་ལ་ཡིན་པའང་རྟོགས། དེར་བརྟེན་མོས་
མོ་རང་ཉིད་ལ་སྐད་ཆ་བཤད་པའི་སྐབས་ཕྱེས་ཏེ། དངོས་གནས་བྷི་ནོ་བྷ་བྷུ་ཡི་
ཕྱོགས་ལ་ངའི་སེམས་པ་དེ་ཧ་ཅང་འཁོར་གྱིན་འདུག ཅེས་སྨྲས།
ལོ་ལི་ཏཱ་ཡིས། དེ་ག་རེ་རེད་ཟེར་ན། དུས་ཚོད་འདི་དག་ཚང་མ་ལ་
ཁོས་གྷོ་ར་ཡི་སྐོར་རྐྱང་རྐྱང་བཤད་བསྡད་པའི་རྒྱུ་མཚན་གྱིས་རེད། ཅེས་བསྐོར
ནས་སྐད་ཆ་ཞིག་བཤད།
སུའུ་ཆར་རས་ཐ་ཡིས་བསྐོར་ནས་བཤད་པའི་སྐད་ཆ་དེ་རྟོགས་ནའང་།
མ་ཤེས་མདོག་མདོག་བྱས་ཏེ་བསམ་བློར་བཅོས་ལྷད་མེད་པར། དེ་བདེན་པ
རེད། ང་ཁོའི་ཁ་ནས་གྷོ་ར་ཡི་བསམ་ཚུལ་རྣམས་ལ་ཉན་རྒྱུ་རུ་སྤྲོ་བ་དཔག་ཏུ་
མེད་པ་འདུག དེས་ཕལ་ཆེར་ང་ལ་མི་དེ་ངའི་མིག་གི་མདུན་ལ་ཡོད་པ་ལྟ་བུ་
བྱེད་ཀྱིན་འདུག ཅེས་སྨྲས།
ལོ་ལི་ཏཱ་ཡིས་གློ་བུར་ཧོབ་རྒྱུགས་ཀྱི་སྒོ་ནས། ང་དེ་ལ་སྤྲོ་བ་གཏན་ནས་
མི་འདུག དེས་ང་ལ་ཁོང་ཁྲོ་སྐྱེ་འཇུག་གི་འདུག ཅེས་བཤད།
སུའུ་ཆར་རས་ཐ་ཧ་ལས་ཏེ། ག་རེ་བྱས་ནས། ཞེས་དྲིས།
ལོ་ལི་ཏཱ་ཡིས། དེ་གང་ཡང་མ་རེད། ཡིན་ནའང་ཁོས་ཉི་མ་རྟག་པར་གྷོ་
ར། གྷོ་ར། གྷོ་ར་ཞེས་རྗོད་ཀྱིན་འདུག ཁོའི་གྲོགས་པོ་གྷོ་ར་མི་རླབས་ཆེན་ཞིག་
ཡིན་ཆོག་གི་རེད། ཡིན་ནའང་ཁོ་ཡང་མི་ཞིག་མ་རེད་དམ། ཞེས་ལན་བརྒྱབས།
-276-

སུའུ་ཆར་རས་ཐ་གད་མོ་ཞིག་བགད་དེ། དེ་བདེན་པ་རེད། ཡིན་ནའང་
ཁོའི་དད་གུས་ཀྱིས་ཇི་ལྟར་ཁོ་རླབས་ཆེན་གྱི་མི་ཞིག་ལས་ཟློག་ཐབས་བྱེད་ཀྱི་རེད་
དམ། ཞེས་དྲིས།
ལོ་ལི་ཏྭ་ཡིས། ཁོའི་གྲོགས་པོའི་གྲིབ་ནག་གིས་ཁོ་ཡོངས་སུ་བཀབ་སྟེ།
བྷི་ནོ་བྷ་བྷུ་ལ་ཁོ་རང་ཉིད་ཕྱི་ལ་འགྲེམ་སྟོན་བྱེད་པའི་གོ་སྐབས་མེད་པ་བྱས་འདུག
དེ་ནི་སྦུར་བ་ནག་པོ་ཞིག་གིས་རྩ་བྲང་ཞིག་ཁྱུར་མིད་བཏང་བ་འདྲ་བོ་ཞིག་རེད།
ང་ལ་རྩ་བྲང་དེ་ཡིས་རང་ཉིད་འཛིན་བཟུང་བྱེད་བཅུག་པ་ལ་བཟོད་སྒོམ་གང་
ཡང་མེད་པར་མ་ཟད། དེས་ངའི་སྦུར་བ་ནག་པོ་ལ་བརྩི་འཇོག་བྱེད་པའི་གདེང
འཇོག་དེ་མཐོ་རུ་ཡང་གཏན་ནས་གཏོང་མི་ཐུབ་པ་ཞིག་རེད། ཅེས་བཤད།
སུའུ་ཆར་རས་ཐ་ཡིས། ལོ་ལི་ཏཱ་ཡི་སྐད་གདངས་ངར་པོ་དེ་ལ་སྤྲོ་སྣང་
སྟེར་བཞིན་གད་མོ་འབའ་ཞིག་བགད་དེ་སྐད་ཆ་གང་ཡང་མ་བཤད་པར་བསྡད།
སྐབས་དེར་ལོ་ལི་ཏཱ་ཡིས་མཇུག་མཐུད་ནས། གཅེན་མོ། ཁྱེད་རང་གད་མོ་
བགད་འདོད་ཡོད་ན་བགད་ན་འགྲིག་གི་རེད། ཡིན་ནའང་མི་སུ་ཞིག་གིས་
ང་དེ་ལྟ་བུའི་གྲིབ་གཟུགས་ཀྱི་ཁྲོད་དུ་བཞག་པ་ཡིན་ནའང་དེ་ལ་ཉི་མ་གཅིག་ལའང་
ལངས་ནས་འདུག་གི་མ་རེད། ཁྱོད་ཀྱིས་རང་ཉིད་ལ་དཔེ་ཞིག་ལོངས་དང་
མི་རྣམས་ཀྱིས་བསམ་བློ་ག་རེ་ཞིག་གཏོང་གི་ཡོད་ན་མེད་ནའང་ཁྱོད་ཀྱིས་ང་ནམ
ཡང་དེ་ལྟ་བུའི་གནས་ཤིག་ཏུ་བདག་ཉར་བྱེད་ཀྱི་མ་རེད། འོན་ཀྱང་དེ་ནི་ཁྱོད་
ཀྱི་རང་བཞིན་ལྷན་སྐྱེས་ཀྱི་གཤིས་ཀ་ཁོ་ན་ཞིག་མིན་པར། ང་ཧ་ཅང་ཁྱོད་ལ་
དགའ་བའི་རྒྱུ་མཚན་དང་། ཁྱོད་ཀྱིས་བསླབ་བྱའི་སློབ་ཚན་དེ་ཨ་ཕའི་འཁྲིས་
ནས་སྦྱངས་པའི་རྒྱུ་མཚན་གྱིས་རེད། ཁོས་མི་ཚང་མའི་ཆེད་དུ་གནས་ཡུལ་
277-

ཞིག་བདག་ཏུ་འཛིན་བཞིན་ཡོད་པ་རེད། ཅེས་བཤད།
མི་ཚང་འདིའི་ནང་དུ་བུ་མོ་འདི་གཉིས་ཕེ་རེ་ཤུ་བྷ་བྷུ་ལ་མོས་གུས་མཐུན་
འགྱུར་ཡོངས་སུ་སྒྲུབ་མཁན་གཉིས་ཡིན་པ་དང་། ཨ་ཕ་ཞེས་པའི་ཚིག་ཙམ
བརྗོད་པས་ཀྱང་མོ་གཉིས་ཀྱི་ཚེ་སྲོག་གི་རྒྱ་ཆེ་རུ་སྐེད་ཡོང་བ་ལྟ་བུ་ཞིག་རེད།
སུའུ་ཆར་རས་ཐ་ཡིས། ཁྱོད་ཀྱིས་མི་གང་ཡང་རུང་བ་ཞིག་ཨ་ཕ་དང་
མཉམ་དུ་བསྡུར་བ་དེ་འཁྲུལ་སྣང་ཁོ་ན་ཞིག་རེད། ཅེས་དགག་པ་བརྒྱབས།
འོན་ཀྱང་སྙིང་ཉེ། ཁྱོད་ཀྱིས་ག་རེ་བཤད་ན་འགྲིག་གི་རེད། གང་ལྟར་བྷི་ནོ་
བྷ་བྷུ་སྐད་ཆ་ཕུལ་དུ་བྱུང་བའི་སྒོ་ནས་ལེགས་པར་བཤད་ཐུབ་མཁན་ཞིག་རེད།
ཅེས་བཤད།
ལོ་ལི་ཏྭ་ཡིས། ཡིན་ནའང་ངའི་སྙིང་ཉེ་བའི་གཞོན་ནུ་མ། ཁྱོད་ཀྱིས་
ཁོའི་བསམ་ཚུལ་རྣམས་ཧ་ཅང་གི་ཡ་མཚན་པ་ལྟ་བུ་ཞིག་ཏུ་མངོན་པ་དེ་ཤེས་
མེད་པ་ཞིག་རེད། གང་ཡིན་ཟེར་ན་ཁོས་གང་བཤད་པ་དེ་ཚོ་ཁོ་རང་ཉིད་ཀྱི་
བསམ་ཚུལ་མ་རེད། གལ་ཏེ་ཁོས་ཁོ་རང་ཉིད་ཀྱི་བསམ་ཚུལ་རྣམས་བཤད་
ཡོད་ན། ཁོའི་སྐད་ཆ་རྣམས་ཧ་ཅང་གོ་བདེ་པོ་དང་དངོས་ཡོད་གནས་ཚུལ་
དང་མཐུན་པ་ཞིག་ཏན་ཏན་ཡོང་གི་རེད། དེ་ནི་བཟོ་སྐྲུན་བྱས་པ་ལྟ་བུའི་གཏམ་
དཔེ་དུམ་བུ་ཞིག་ཏུ་མངོན་གྱིན་མ་རེད། དེ་ལྟ་བུའི་ཚུལ་ལ་ང་ཧ་ཅང་དགའ་
མོས་ཆེན་པོ་ཡོད། ཅེས་སྨྲས།
སུའུ་ཆར་རས་ཐ་ཡིས། སྙིང་ཉེ། ཁྱོད་ག་རེ་བྱས་ནས་ཁོང་ཁྲོ་ཟ་བཞིན་
འདུག ཁོས་དེ་ལྟར་བཤད་པའི་རྒྱུ་མཚན་ནི་གྷོ་ར་ཡི་བསམ་ཚུལ་རྣམས་ཁོ་རང་
ཉིད་ཀྱི་ལྟ་གྲུབ་ཏུ་གྱུར་བའི་གནད་དོན་གྱིས་རེད། ཅེས་བཤད།
-278–

ལོ་ལི་ཏཱ་ཡིས། གལ་ཏེ་དེ་འདྲ་ཡིན་ན། དེ་ནི་འཇིགས་སུ་རུང་བའི་
ཞེད་སྣང་ཞིག་རེད་བསམ་གྱིན་འདུག དཀོན་མཆོག་གིས་ང་ཚོ་ལ་མི་གཞན་
གྱིས་བསམ་ཚུལ་རྒྱས་བཤད་བྱེད་པའི་རྣམ་དཔྱོད་ཅིག་དང་། གཞན་གྱི་གཏམ་
དཔེ་དུམ་བུ་རྣམས་བསྐྱར་ཟློས་བྱེད་པའི་ཁ་ཞིག་གནང་ཡོད་པ་རེད་དམ། ཚུལ་
ཇི་ལྟར་ངོ་མཚར་བའི་སྐད་ཆ་ཞིག་བཤད་པ་རེད་དམ། དེ་ནི་གནས་སྐབས་
ཀྱི་ངོ་མཚར་བའི་རང་བཞིན་ཞིག་རེད། ཅེས་ངས་སྨྲ་བཞིན་ཡོད། ཅེས་བཤད།
སུའུ་ཆར་རས་ཐ་ཡིས། ཡིན་ནའང་ག་རེ་བྱས་ནས་བྷི་ནོ་བྷ་བྷུ་གྷོ་ར་ལ་དེ་
འདྲ་ཞིག་དགའབ་དེ་ཁྱོད་ཀྱིས་མཐོང་མ་ཐུབ་པ་རེད་དམ། ཁོང་ཚོ་དངོས་གནས་
བསམ་ཚུལ་གཅིག་མཚུངས་ཤིག་གི་ཐོག་ལ་བསམ་བློ་གཏོང་རྒྱུ་རུ་སླེབས་པ་མ་རེད་
དམ། ཞེས་སྨྲས།
ལོ་ལི་ཏཱ་ཡིས། མ་རེད། མ་རེད། མ་རེད། ཅེས་སྐད་ངག་ཕྱི་ལ་
ཆེར་བཏོན་ཏེ། གནས་ཚུལ་དེ་འདྲ་གཏན་ནས་མ་རེད། བྷི་ནོ་བྷ་བྷུ་ལ་གྷོ་ར་
ཡིས་གང་བཤད་པ་དེ་ལ་མོས་མཐུན་ངོས་ལེན་བྱེད་པའི་གཤིས་ཀ་འབའ་ཞིག་
དོན་དུ་གཉེར་རྒྱུ་བྱུང་བ་རེད། དེ་ནི་བརྩེ་བ་གང་ཡང་མིན་པར་དེའི་བྲན་གཡོག་
གི་ངང་ཚུལ་ཏུ་གྱུར་པ་ཞིག་རེད། ཁོ་རང་ཉིད་ཀྱིས་རང་ཉིད་ལ་མགོ་སྐོར་བཏང་
ནས་རང་གི་གྲོགས་པོའི་བསམ་ཚུལ་ཇི་ལྟ་བ་བཞིན་དུ་རང་གིས་ཀྱང་ལྟ་ཚུལ་དེ་
ལྟར་འཛིན་བཞིན་ཡོད་པར་འདོད་ཀྱིན་ཡོད་པ་ཞིག་རེད། འོན་ཀྱང་ག་རེ་བྱས་
ནས་གང་དུ་སྐྱེ་བོ་ཞིག་གི་བརྩེ་བ་ཡོད་ས་དེར། སྐྱེ་བོ་ཞིག་བསམ་ཚུལ་གཅིག་
མཐུན་མེད་པར་རྗེས་སུ་འབྲང་ཐུབ་པ་དང་། སྐྱེ་བོ་རང་ཉིད་ཀྱིས་མིག་ཕྱེས་
ནས་རང་ཉིད་རྩིས་འབུལ་བྱེད་ཐུབ་པ་ཞིག་རེད། རྒྱུ་མཚན་ག་རེ་བྱས་ནས་
279-

ཁོས་ཁགསངས་ནས་གྷོར་ཡིབསམ་ཚུལ་རྣམས་ལ་ཁོ་རང་གིས་ངོས་ལེན་བྱེད་བཞིན་
ཡོད་པ་དེ་གསལ་པོ་མ་བྱས་པ་རེད་དམ། གཅེན་མོ། ཁྱོད་ཀྱིས་ང་ལ་དྲང་
པོར་ཤོད། ཁྱོད་ཀྱིས་དེ་བདེན་པ་མ་རེད་བསམ་གྱིན་འདུག་གམ། ཞེས་དྲིས།
སུའུ་ཆར་རས་ཐ་ལ་འདིའི་ཐོག་ལ་བསམ་ཚུལ་གང་ཡང་མེད་པ་དང་།
མོའི་ཤེས་འདོད་ཀྱི་རེ་བ་མཐའ་དག་གྷོ་ར་ཡི་སྐོར་ལ་སླེབས་ཟིན་པར་བརྟེན།
ལ་བྷི་ནོ་དེ་ལོགས་སུ་གནས་པའི་མི་འདྲིས་གཤིབ་དཀའ་བ་ལྟ་བུ་ཞིག་ཏུ་བསམ་
གཞིག་བྱེད་འདོད་ཀྱི་འདོད་འདུན་གང་ཡང་མ་སྐྱེས། དེར་བརྟེན་ལོ་ལི་ཏཱ་ཡི་
དྲི་བ་ལ་ཐད་ཀར་ལན་མ་བརྒྱབས་པར། རེད། བསམ་ཚོད་བྱས་ན་ཁྱེད་
རང་བདེན་པ་འདྲ། དེའི་སྐོར་ལ་ག་རེ་བྱེད་ཀྱིན་ཡིན་ནམ། ཞེས་དྲིས།
ལོ་ལི་ཏཱ་ཡིས། ང་ལ་ཁོ་རང་གི་ཆེད་དུ་ཁོ་འཆིང་བྱེད་ཀྱི་ཐག་པ་རྣམས་
བཤིག་ནས་ཁོའི་གྲོགས་པོའི་བཀག་སྡོམ་གྱི་རྒྱ་ལས་གྲོལ་ནས་ཁོ་ལ་རང་དབང་
འཐོབ་པར་བྱེད་རྒྱུའི་འདོད་པ་འདུག ཅེས་སྨྲས།
སུའུ་ཆར་རས་ཐ་ཡིས། སྙིང་ཉེ། ཁྱོད་ཀྱིས་དེ་ལ་འབད་བརྩོན་ག་རེ་
བྱས་ནས་མ་བྱས་པ་ཡིན་ནམ། ཞེས་དྲིས།
ལོ་ལི་ཏཱ་ཡིས། ངས་འབད་བརྩོན་ཐབས་ཤེས་བྱས་པ་དེས་དེ་ཙམ་ཞིག་
ཕན་ཐོགས་ཡོང་གི་མ་རེད། ཡིན་ནའངགལ་ཏེ་ཁྱོད་ཀྱིས་དེའིཐོག་ལ་ཁྱོད་ཀྱིབསམ་
བློ་བཀོལ་སྤྱོད་བྱས་པ་ཡིན་ན། ཏན་ཏན་ག་རེ་ཡིན་ནའང་ཕན་ཐོགས་ཤིག་འབྱུང་
གི་རེད། ཅེས་བཤད།
སུའུ་ཆར་རས་ཐ་ཡི་སེམས་ཀྱི་དཀྱིལ་ལ། རང་ཉིད་ཀྱི་ཕྱོགས་ལ་བྷི་ནོ་
ཡི་ཐོག་ཏུ་དབང་བའི་ཤུགས་རྐྱེན་ཞིག་ཡོད་པ་མོས་མ་རྟོགས་པ་མིན་ནའང་།
-280-

གནད་དོན་དེ་ལས་རྒྱང་རིང་དུ་བཀྱེད་དེ་དེ་ལ་གད་མོ་བྱེད་རྒྱུའི་འབད་པ་བརྟེན་
ནས་བསྡད་པ་དང་། ལོ་ལི་ཏཱ་ཡི་མུ་མཐུད་དུ། ང་ཁོ་ལ་དགའ་ས་གཅིག་ཡོད་
པ་ནི། ཁོ་ཁྱོད་ཀྱི་ཤུགས་རྐྱེན་གྱི་དབང་འོག་ཏུ་ཚུད་རྗེས། ཁོས་གྷོ་ར་བྷ་བྷུ་ཡི་
སྟངས་འཛིན་སྒྱར་བཀོད་ལ་ཁ་གཏད་བཅག་སྟེ། ཁོ་རང་ཉིད་ལ་རང་དབང་
འཐོབ་པར་བྱེད་ངེས་པ་དེ་རེད། གལ་ཏེ་སྐྱེ་བོ་སུ་འདྲ་ཞིག་ཁོའི་གནས་སྟངས་
ཀྱི་འོག་ལ་ཡོད་པ་ཡིན་ན། ཏན་ཏུན་བྷ་རཱ་མོ་ཡི་བུ་མོ་རྣམས་ལ་ཚུལ་མིན་གྱི་
རྩེད་མོའི་ཡི་གེ་འབྲི་རྒྱུའི་འགོ་བཙུགས་ཟིན་པ་ཞིག་རེད། འོན་ཀྱང་ཁོས་ད་
ལྟའང་བསམ་བློ་གུ་ཡངས་པོ་ཞིག་ཉར་ནས་བསྡད་ཡོད་པ་དེ་ནི་ཁོས་ཁྱོད་ལ་ཆ་
འཇོག་དང༌། ཨ་ཕ་ལ་གུས་ཞབས་བརྩི་བཀུར་བྱེད་ཀྱིན་ཡོད་པའི་ཁུངས་སྐྱེལ་
ར་སྤྲོད་ལྟ་བུ་ཞིག་རེད། ང་ཚོས་ངེས་པར་དུ་བྷི་ནོ་བྷ་བྷུ་ཁོ་རང་ཉིད་ཀྱི་རྐང་པ་
གཉིས་ཀྱི་སྟེང་ལ་ཡར་ལང་རྒྱུ་ལ་རོགས་པ་དང་ཐབས་ཤེས་བྱེད་དགོས་ཀྱི་འདུག
ཁོ་གྷོ་ར་ཡི་བསམ་ཚུལ་རྣམས་སློབ་གསོ་འདོམ་པའི་ཆེད་ཁོ་ན་རུ་འཚོ་བ་ཡིན་ན།
དེ་ནི་བཟོད་ཐབས་མེད་པ་ཞིག་རེད། ཅེས་བཤད།
དུས་སྐབས་དེར་སཱ་ཏི་ཤ་ཁང་མིག་ནང་དུ་བརྒྱུགས་ཡོང་ནས། གཅེན་
མོ། གཅེན་མོ། ཞེས་བོས་ཏེ། དུས་ཚོད་ཧ་ཅང་འཕྱི་བོ་ཡིན་ནའང་། བྷི་ནོ་བྷ་
བྷུ་སྦྱོང་བརྡར་སྤྲད་པའི་སེམས་ཅན་གྱི་སྒྱུ་རྩལ་འཁྲབ་སྟོན་ལྟད་མོ་ལ་ལྟ་རུ་ཡོང་འདུག
ཅེས་བརྗོད་པ་དང༌། སཱ་ཏི་ཤ་ཡིས་རང་གིས་ཐེངས་དང་པོར་མཐོང་བའི་འཁྲབ་
སྟོན་དེ་མཐོང་བའི་སྐབས་ཀྱི་སེམས་པའི་ཚོར་འདུ་ཡི་སྤྲོ་ངར་དེ་བཀག་འགོག་བྱེད
མི་ཐུབ་པ་ཞིག་ཏུ་གྱུར།
ཁོས་རང་གིས་མཐོང་ཐོས་ཀྱི་ཉམས་མྱོང་རྣམས་འགྲེལ་བཤད་བརྒྱབས་
281-

པའི་རྗེས་སུ། ངས་བྷི་ནོ་བྷ་བྷུ་དེ་རིང་དགོང་མོ་ང་དང་མཉམ་དུ་ཚུར་འཁྲིད་ཡོང་
རྒྱུའི་འབད་བརྩོན་བྱས་པ་ཡིན། འོན་ཀྱང་ནང་དུ་སླེབས་རྗེས་ཁོ་ཡང་བསྐྱར་
ཕར་ལ་ཕྱིན་སོང༌། ཁོས་ཏན་ཏན་བསྐྱར་དུ་སང་ཉིན་ཡོང་གི་ཡིན་ཞེས་རྗོད་
ཀྱིན་འདུག གཅེན་མོ། ངས་ཁོ་ལ་ཁྱོད་ཚོ་ཚང་མ་ཉི་མ་ཞིག་ལ་སྒྱུ་རྩལ་འཁྲབ་
སྟོན་གྱི་ལྟད་མོ་ལ་འཁྲིད་རོགས་ཞེས་བཤད་ཡོད། ཅེས་སྨྲས།
ལོ་ལི་ཏཱ་ཡིས། དེས་ན་ཁོས་དེ་ལ་ག་རེ་བཤད་སོང༌། ཞེས་དྲིས།
སཱ་ཏི་ཤ་ཡིས། ཁོས་བུ་མོ་རྣམས་ཀྱིས་སྟག་མཐོང་བ་ཡིན་ན་ཞེད་སྣང་
སྐྱེ་རྒྱུ་རེད་ཅེས་བརྗོད་སོང་། ཡིན་ནའང་ང་ལ་གཏན་ནས་ཞེད་སྣང་སྐྱེས་མ་
སོང་། ཞེས་ཁོ་རང་གི་བྲང་ཁའི་ཕྱི་རོལ་ན་སྐྱེས་པ་ཕོ་ཡི་ང་རྒྱལ་དང་ལྷན་དུ་
ཁེངས་དྲེགས་ཤིག་འབུར་དུ་ཐོན་ནས་ཡོང་།
ལོ་ལི་ཏྭ་ཡིས། ཨོ། དེ་དངོས་འབྲེལ་རེད། ངས་ཁྱོད་ཀྱི་གྲོགས་པོ་བྷི་
ནོ་དེ་སྤོབས་པ་མཐོ་བའི་རིགས་ཀྱི་མི་ཞིག་ཡིན་པ་གསལ་པོ་ཤེས་ཀྱིན་ཡོད། ངས་
གཅེན་མོ་ལ་ཁོ་ལ་ང་ཚོ་སྒྱུ་རྩལ་འཁྲབ་སྟོན་གྱི་ལྟད་མོ་ལ་འཁྲིད་རོགས་ཀྱི་འབོད་
སྐུལ་བྱེད་པའི་རེ་སྐུལ་ནན་ཆེར་བྱེད་རྒྱུ་ཡིན། ཞེས་སྨྲས།
སཱ་ཏི་ཤ་ཡིས། སང་ཉིན་ཉིན་གུང་རྒྱབ་ཀྱི་འཁྲབ་སྟོན་ཞིག་དེར་འདུག
ཅེས་བཤད།
ལོ་ལི་ཏཱ་ཡིས། དེ་ཡག་པོ་འདུག ང་ཚོ་སང་ཉིན་འགྲོ། ཞེས་གཏན་
འཁེལ་བྱས།
ཕྱིའི་ཉིན་མོ་བྷི་ནོ་དེར་འབྱོར་སྐབས། ལོ་ལི་ཏཱ་ཡིས་སྐད་ཤུགས་ཆེན་
པོ་དང་བཅས། ངས་ཁྱོད་དུས་ཚོད་སྟབས་འགྲིག་པོ་ཞིག་གི་ནང་དུ་སླེབས་པ་
–282-

མཐོང་སོང་། བྷི་ནོ་བྷ་བྷུ། ད་ང་ཚོས་འགོ་འཛུགས་ཆོག་པ་གྱིས། ཞེས་སྨྲས།
བྷི་ནོ་ཧང་སངས་ཏེ། གང་ཞིག་ལ། ཞེས་དྲིས།
ལོ་ལི་ཏཱ་ཡིས། སྒྱུ་རྩལ་འཁྲབ་སྟོན་གྱི་ལྟད་མོ་ལ་ཡིན་དང་ཡིན། ཞེས་
གསལ་བཤད་བྱས།
སྒྱུ་རྩལ་འཁྲབ་སྟོན་དེ་རུ་མི་ཐམས་ཅད་གུར་གྱི་ནང་དུ་ཡོད་སའི་ཉི་མ་ཁ་
དཀར་ངོ་དཀར་ལ། དེ་དག་གི་མིག་སྔར་བུ་མོའི་འཁོར་ཚོགས་ཤིག་དང་ལྷན་
དུ་འདུག་རྒྱུ་ལ་བྷི་ནོ་ཧ་ལས་ཧང་སངས་ཏེ། སྐད་ཆ་ཡང་བཤད་མི་ཐུབ་པ་ཞིག
ཏུ་གྱུར།
ལོ་ལི་ཏཱ་ཡིས་མུ་མཐུད་དུ་མཇུག་བསྐྱེལ་ནས། ངས་ཚོད་དཔག་བྱས་པ་
ཡིན་ན། གྷོ་ར་བྷ་བྷུ་ཁོང་ཁྲོ་ལང་གི་རེད་བསམ་གྱི་འདུག ཁོ་ཁོང་ཁྲོ་ལང་གི་རེད་
དམ། ཞེས་དྲིས།
བྷི་ནོ་ཡིས། རང་གི་རྣ་བ་གཉིས་ཀྱིས་ཀྲོང་ཀྲོང་བྱས་ནས་དེའི་ཕྱོགས་ལ་
ཉན་བཞིན་པའི་སྐབས་སུ། ལོ་ལི་ཏཱ་ཡིས་གྷོ་ར་བྷ་བྷུ་ལ་བུ་མོ་རྣམས་སྒྱུ་རྩལ་འཁྲབ་
སྟོན་གྱི་ལྟད་མོ་ལ་འཁྲིད་རྒྱུའི་སྐོར་ལ་བསམ་ཚུལ་ཡོད་པ་མ་རེད་དམ། ཞེས་བསྐྱར་
ཟློས་ཤིག་བྱས།
བྷི་ནོ་ཡིས་འགྱུར་བ་མེད་པའི་སྒོ་ནས། ཏན་ཏན་ཁོ་ལ་ལྟ་ཚུལ་ཡོད་པ་
རེད། ཅེས་ལན་བརྒྱབས།
ལོ་ལི་ཏཱ་ཡིས། ཁྱོད་ཀྱིས་དེ་གསལ་བཤད་ཅིག་གནང་རོགས། ང་
སོང་ནས་གཅེན་མོ་ལ་འབོད་ཡོང་གི་ཡིན། མོ་ལ་ཡང་ཕལ་ཆེར་དེ་ལ་འགྲོ་རྒྱའི
འདོད་པ་ཡོད་པ་རེད། ཅེས་ཞུ་བ་འཐེན།
283-

བྷི་ནོ་ཡིས་སེམས་ལ་ཟུག་རྔུ་ཡི་ཚོར་བ་ཞིག་སྐྱེས་ནའང་ཁོ་གད་མོ་བགད་
དེ་བསྡད། སྐབས་དེར་ལོ་ལི་ཏཱ་ཡིས་སྐད་ཆའི་འཕྲོ་མཐུད་དེ། ག་རེ་ཡིས་ཁྱོད་
ལ་གད་མོ་ཤོར་བཅུག་སོང་། བྷི་ནོ་བྷ་བྷུ། ཁ་རྩང་ཁྱོད་ཀྱིས་སཱ་ཏི་ཤ་ལ་བུ་མོ་
རྣམས་སྟག་མཐོང་ན་ཞེད་སྣང་སྐྱེ་རྒྱུ་རེད། ཅེས་བརྗོད་འདུག ཁྱེད་རང་སུ་
གང་ཞིག་ལ་ཡང་གཏན་ནས་ཞེད་སྣང་སྐྱེ་བཞིན་མེད་པ་རེད་དམ། ཞེས་དྲིས།
དེ་རྗེས་བྷི་ནོ་ཡིས་སྟབས་བདེ་པོའི་སྒོ་ནས། བུ་མོ་དེ་ཚོ་ལ་སྒྱ་རྩལ་འཁྲབ་
སྟོན་ལྟད་མོ་ལ་འགྲོ་རྒྱུའི་རོགས་པ་ཙམ་མ་ཡིན་པར་ཕྱོགས་ཚང་མ་ལ་ཕན་གྲོགས་
བྱས་ནའང་། ལམ་བར་དེ་ནས་ཁོ་ལ་སྡོད་བཟོད་མི་བདེ་བའི་ངང་ནས་བྱ་གཞག་
དེའི་སྟེང་ལ་བསམ་མནོ་གཏོང་བའི་དུས་ཚོད་ཧ་ཅང་མང་པོ་བྱུང་བ་དང་། རང་
ཉིད་ལོ་ལི་ཏཱ་གཅིག་པུ་ཙམ་མ་ཡིན་པར། ཁང་པ་དེའི་ནང་གི་བུ་མོ་གཞན་རྣམས
ལ་ཡང་ཇི་སྲིད་འབྲེལ་ལམ་བྱུང་བ་དེ་སྲིད་ངོ་འབྲེལ་གཅོད་བཞིན་ཡོད་པ་ལྟ་བུའི་
སྣང་ཚུལ་སེམས་ལ་ཟུག་པར་གྱུར།
གཞུག་དེར་ལོ་ལི་ཏཱ་ཡིས་བསམ་བློར་ལྷད་མེད་པའི་སྒོནས་བྷི་ནོ་ལ། ཁྱོད་
ཀྱིས་གྷོར་མོ་ཧན་བྷ་བྷུ་ལ་ང་ཚོ་སྒྱུ་རྩལ་འཁྲབ་སྟོན་གྱི་ལྟད་མོ་ལ་འགྲོ་རྒྱུའི་སྐོར
དེ་བཤད་ཡོད་དམ། ཞེས་འདྲི་རྩད་བྱས་ཤིང་དྲི་བ་འདིའི་གནད་དོན་དུས་སྐབས་
དེ་ལ་གནད་དུ་སྨིན་པ་ཞིག་བྱུང་བར་བརྟེན། བྷི་ནོ་གཉའ་འཁུམ་པ་དང་གདོང་
དམར་མོར་གྱུར་པ་དང་ལྷན་དུ། མེད། མེད། ད་དུང་ངས་བཤད་མེད།
ཅེས་ལན་བཏབ།། །།

ལེའུ་བཅུ་དགུ་པ།
༄༅། །ཉི་མ་ཞིག་གི་ཞོགས་པ་གྷོ་ར་ཡིས་རང་གི་ལས་ཀ་བྱེད་བཞིན་
པའི་སྐབས་དེར། བྷི་ནོ་གློ་བུར་ཐོལ་རྒྱག་གི་ངང་ནས་དེར་འབྱོར་ཏེ། ངས་
ཁ་སྔོན་ཉི་མ་ཞིག་ལ་ཕེ་རེ་ཤུ་བྷ་བྷུ་ཡི་བུ་མོ་རྣམས་སྒྱུ་རྩལ་འཁྲབ་སྟོན་ལྟད་མོ་ལ
ཁྲིད་པ་ཡིན། ཞེས་ཧོབ་སྟེ་བཤད།
གྷོ་ར་ཡིས་རང་གིས་འབྲི་བཞིན་པའི་ཡི་གེའི་མཇུག་མཐུད་ཞོར་དུ། དེ་
ག་རང་ངས་གོ་སོང་། ཞེས་སྨྲས།
བྷི་ནོ་ཡ་མཚན་ཏེ། ཁྱོད་ཀྱིས་སུ་ཞིག་གི་ས་ནས་གོ་སོང་ངམ། ཞེས་དྲིས།
གྷོ་ར་ཡིས། ངས་ཨ་བྷི་ནཱ་ཤི་ཡི་ཕྱོགས་ནས་གོ་སོང་། ཁོ་ཉི་མ་དེ་ལ་སྒྱུ་
རྩལ་འཁྲབ་སྟོན་ལྟད་མོ་ལ་ལྟ་རུ་ཕྱིན་འདུག ཅེས་ལན་བརྒྱབས་པ་དང་ཆབས་
ཅིག་རང་གིས་འབྲི་བཞིན་པའི་ཡི་གེ་མཇུག་བསྐྱེལ་ནས་དེ་ལས་ལྷག་པའི་གསལ་
བཤད་གང་ཡང་མ་བྱས།
གྷོ་ར་ཡིས་དེའི་སྐོར་གོ་ཡོད་ངེས་པ་ཞིག་ཡིན་པར་མ་ཟད། དེ་བཞིན་
285-

དུ་དེར་སླེབས་པའི་མི་ཐམས་ཅད་ཀྱི་སྐོར་ཡང་ཨ་བྷི་ནཱ་ཤི་ཡི་ས་ནས་གོ་ཡོད་པ་
ཞིག་རེད། ཁོ་གནད་དོན་འདིའི་ཐོག་ལ་རང་གི་བཅད་ཁྲའི་དངུལ་འཛིན་རྩིས་
ཁྲ་ལ་བསྲི་ཚགས་གང་ཡང་མེད་པ་ཞིག་སྟེ། སྐྱོན་འདོགས་དམའ་འབེབས་
ཀྱི་སྐད་ཆ་རྒྱས་སྤྲོས་བཤད་རྒྱུ་ལ་འཛེམ་དོགས་མེད་པར་གློད་མཁན་ཞིག་ཡིན་
པ་དེས། བྷི་ནོ་ཡི་བག་ཆགས་རྙིང་པ་ཐམས་ཅད་ཁོ་ངོ་ཚ་རུ་འཇུག་པར་བྱེད་
པའི་ཆེད་དུ་ཡར་འབུར་ནས་ཐོན།
དུས་དེ་མཚུངས་སུ་ཁོའི་དྲན་ཤེས་ཀྱི་ཕ་རོལ་ན་ཁ་རྩང་དགོང་མོ་དུས་ཚོད་
འཕྱི་བོ་སླབ་རག་བར་དུ་གཉིད་ཁུགས་མ་ཐུབ་པ་དེ་འཁྱུག་ཙམ་ཞིག་ཡིད་ལ་ལྡིང་
འཁོར་བྱས་ཤིང་། དེ་ནི་ཁོ་དང་ལོ་ལི་ཏཱ་གཉིས་ཀྱིས་རྩོད་པ་བྱས་ནས་ཁོ་སེམས་
ཀྱི་དབང་སྒྱུར་འོག་ལ་ཚུད་པར་བྱས་པའི་རྒྱུ་མཚན་གྱིས་རེད། ཁ་རྩང་དགོང་
མོ་བྷི་ནོ་ཡི་སེམས་ནང་། ལོ་ལི་ཏཱ་ཡི་སེམས་ལ་ང་གྷོ་ར་ལ་ཇི་ལྟར་སློབ་གྲྭ་ཞིག་
གི་སློབ་མ་རང་གི་དགེ་རྒན་ལ་ཞེད་སྣང་ཡོད་པ་དེ་བཞིན་དུ་སྐྲག་སྣང་བྱེད་ཀྱིན་
འདུག་སྙམ་བཞིན་འདུག ཚུལ་ཇི་ལྟར་མི་རྣམས་ཀྱིས་དྲང་བདེན་མ་ཡིན་
པའི་སྒོ་ནས་ཕན་ཚུན་གཅིག་གིས་གཅིག་ལ་ཐག་གཅོད་བྱེད་ཐུབ་རྒྱ་རེད། ངས་
གྷོ་ར་ཡི་ཐུན་མོང་མ་ཡིན་པའི་ཡོན་ཏན་རྣམས་ལ་གུས་ཞབས་བརྩི་བཀུར་བྱས་
པ་དེ་བདེན་པ་རེད། འོན་ཀྱང་ལོ་ལི་ཏཱ་ཡིས་ཇི་ལྟར་བསམ་བློ་གཏོང་བཞིན་
ཡོད་པ་དེ་འདྲ་ཞིག་མ་རེད། དེ་ནི་ཇི་ལྟར་ང་ལ་དྲང་སྙོམ་མིན་པ་དེ་བཞིན་དུ་
ཁོ་ལ་ཡང་དྲང་སྙོམ་མིན་པ་ཞིག་སྟེ་དེ་ནི་ང་ཕྲུ་གུ་ཆུང་ཆུང་ལྟ་བུ་ཞིག་གི་ཚད་ལ་
བཞག་སྟེ་གྷོ་ར་ངའི་འཚོ་འཛིན་ལྟ་སྐོང་བྱེད་པོ་ལྟ་བུ་ཞིག་ལ་བརྩིས་པ་རེད། སྙམ་
པའི་སེམས་ཀྱི་རྟོག་འཆར་འདི་དག་གི་ཁུར་པོ་དེ་ཁོའི་སེམས་ངོས་སུ་འཆར།
-286-

གྷོ་ར་ཡིས་མུ་མཐུད་ནས་རང་གིས་འབྲི་བཞིན་པའི་ཡི་གེ་མཇུག་སྐྱེལ་ཞིང་།
བྷི་ནོ་ཡི་སེམས་ལ་ཡང་བསྐྱར་ལོ་ལི་ཏཱ་ཡིས་རང་ཉིད་ལ་མངོན་གསལ་ཅན་གྱི་
དྲི་བ་གཉིས་གསུམ་ཞིག་བཏང་བ་དེ་ཡིད་ལ་འཁོར། དྲི་བ་དེ་དག་ཁོའི་སེམས་
ཀྱི་ནང་ནས་ཕྱིར་འབུད་བྱེད་རྒྱུ་ལ་དཀའ་ངལ་ཆེར་འཕྲད་པ་དང་བསྟུན་གློ་བུར་
དུ་ངོ་ལོག་གྱེན་ལངས་ཀྱི་ཚོར་འདུ་ཞིག་ཁོའི་སྙིང་གི་དཀྱིལ་དུ་འཕགས་ནས་ཡོང་།
དེ་ནི་ཁོས་རང་གིས་རང་ལ། ང་སྒྱུ་རྩལ་འཁྲབ་སྟོན་ལྟད་མོ་ལ་ཕྱིན་པ་ཡིན་ན།
དེ་ལ་ག་རེ་འདུག་གམ། ངའི་གནད་དོན་སྐོར་འདིར་འཁྱེར་ཡོང་ནས་གྷོ་ར
ལ་གོ་བསྡུར་བྱེད་མཁན་གྱི་ཨ་བྷི་ནཱ་ཤི་ཡ་དེ་སུ་ཞིག་ཡིན་བསམ་ཀྱིན་ཡོད་པ་རེད་
དམ། གྷོ་ར་ཡིས་འཇིག་རྟེན་འདི་ནས་སྐྱེ་བོ་གླེན་ཞིང་ལྐུགས་པ་དེ་འདྲ་ཞིག་ལ་
ག་རེ་བྱས་ནས་གཏམ་གླེང་དེ་འདྲ་ཞིག་གི་འགོ་འཛུགས་བཅུག་པ་ཡིན་ནམ། ང་
གང་ཞིག་དུ་འགྲོ་དང་སུ་ཞིག་དང་མཉམ་དུ་འགྲོ་བ་སོགས་ཀྱི་ཐོག་ལ་གྷོ་ར་འགན་
འཁྲི་ཡོད་པའི་ང་སྲུང་མཁན་གྱི་བྱ་ར་བ་ཞིག་རེད་དམ། འདི་ནི་ང་ཚོའི་བར་
གྱི་གྲོགས་པོའི་འབྲེལ་བའི་ཐོག་ལ་ཚད་ལས་བརྒལ་བ་ཞིག་རེད་སྙམ་པའི་རྟོག་
པ་སྐྱེས་པ་དང་ལྷན་དུ་ཁོའི་སེམས་རྒྱུད་ལ་ཁོང་ཁྲོའི་མེ་ལྕེ་དྲག་ཏུ་འབར།
བྷི་ནོ་ཡི་རྒྱུད་ལ་ཞེ་སྡང་གིས་ཡོངས་སུ་བརླབས་པའི་ཁོང་ཁྲོ་ཤུགས་ཆེན
པོ་ཞིག་སྐྱེས་པ་དང་མཉམ་དུ་གློ་བུར་དུ་ཁོ་ལ་རང་ཉིད་ཀྱི་བག་འཁུམ་གྱི་སྤྱོད་པ་
ལག་ལེན་དོན་འཁྱོལ་ཡོང་བར་བྱེད་པའི་རྣམ་དཔྱོད་མེད་པར་གྱུར་ཏེ། དུས་
ཡུན་ཆེས་རིང་པ་ཞིག་ལ་མི་ཉམས་རྒྱུན་འཛིན་གྱི་ཚུལ་དུ་གཅེས་སྲུང་ཡོང་བ་ལ་
སྐུལ་ལྕག་བཏང་བའི་རང་གིས་གང་ཞིག་ཚོར་བའི་གསང་བ་ལྐོག་གྱུར་གྱི་ནག
ཉེས་དེ་རང་གི་གྲོགས་པོའི་ཐོག་ལ་འཕོ་རྒྱུའི་སྦྱོར་བ་ཁོ་ན་ལ་བརྩོན་ཞིང་། གལ་
287-་

ཏེ་གྷོ་ར་ཡིས་གནད་དོན་འདིའི་ཐོག་ཏུ་ཁོ་ལ་ཁོང་ཁྲོའི་ཚིག་ཁ་ཤས་བཤད་པ་ཡིན་
ན། གྲོགས་པོ་འདི་གཉིས་ཏན་ཏན་ཁོང་ཁྲོའི་གནས་སྟངས་གཅིག་གི་ཚད་ལ་
སློབ་ངེས་པ་དང༌། དེ་རྗེས་བྷི་ནི་ཡིས་ཞི་འགྲིག་ཡོང་ཐབས་བྱེད་ངེས་པ་ཞིག་
རེད། འོན་ཀྱང་གྷོ་ར་སྒམ་པོ་བྱས་ཏེ་ཁ་རོག་ཏུ་བསྡད་པའི་སྤྱོད་པ་དེས་ཁོ་རང་
ཉིད་ཀྱི་ཐོག་ལ་ཁྲིམས་ཐག་གཅོད་པ་ལ་ཁོ་རང་ཉིད་ཡར་ལང་བཅུག་པ་ལྟ་བུ་ཞིག་
ཏུ་གྱུར། ལོ་ལི་ཏཱ་ཡིས་དམིགས་སུ་བཀར་ནས་འགྲེལ་བཤད་བརྒྱབས་པའི་
རྩོད་པ་ཚ་བོ་དེས་ཁོ་ལ་དེ་བས་ཀྱང་ཞེ་འཁོན་དང་སུན་གཙེར་བྱས།
སྐབས་དེར་མོ་ཧེམ་ཁང་མིག་ནང་དུ་འཛུལ་ནས་ཡོང་ཞིང་ལག་ཏུ་ཐ་མ་
འཐེན་བྱེད་ཀྱི་ཧོར་ཀ་ཞིག་བཟུང་ཡོད་པ་དང་། ཁོའི་སྒམ་ཆུང་ནས་ལོ་མས་
ཐིམ་སྒྲིལ་བརྒྱབས་པའི་པཱན་ཞིག་བྷི་ནོ་ལ་སྤྲད་པ་དང་ཆབསཅིག ངའི་བུ་བྷི་
ནོ། ང་ཚོའི་ཕྱོགས་ནས་བྱ་བ་ཐམས་ཅད་གཏན་འཁེལ་བྱས་ཟིན་ཡིན། ད་
ལྟ་ཁྱོད་ཀྱི་ཨ་ཁུས་མོས་མཐུན་བཀའ་འཁྲོལ་བྱུང་བ་ཡིན་ན། ང་ཚོ་ཚང་མའི་
སེམས་ལ་དབུགས་དབྱུང་གི་ངལ་གསོ་འཐོབ་ས་རེད། ད་བར་ཁྱོད་ཀྱིས་ཁོ་
ལ་ཡི་གེ་བྲིས་ཡོད་དམ། ཞེས་དྲིས།
ཁོའི་གཉེན་སྒྲིག་གི་ཐོག་ལ་གནོན་ཤུགས་སྐུལ་འདེད་བཏང་བ་དེས། དེ་
རིང་ཁོ་ལ་དམིགས་བསལ་དུ་ཞེད་སྣང་བཟོས་པ་དང༌། ཁོས་དེ་ནི་མོ་ཧེམ་གྱི་
ནོར་འཁྲུལ་ཞིག་མིན་པ་ལེགས་པར་ཤེས་ཤིང་། དེ་ནི་གྷོ་ར་ཡིས་ཁོ་ལ་བྷི་ནོ་ཡིས་
ངོས་ལེན་བྱེད་རྒྱུའི་གོ་དོན་རྟོགས་བཅུག་པ་ཞིག་ཡིན་པ་ཤེས་ཀྱི་ཡོད་པ་ཞིག་རེད།
འོན་ཀྱང་ཁོས་ཁོ་རང་གི་མོས་མཐུན་ངོས་ལེན་གྱི་གནད་དོན་ཐོག་ལ་བསམ་བློ་
ཆེར་མ་འཁོར་ཞིང་། ཨ་ནན་དྷ་མོ་ཡེས་ཀྱིས་ཁ་ཐོག་ལག་ཐོག་ནས་ཁོའི་བསམ་
-288–

བློའི་ཁ་ཕྱོགས་སྒྱུར་ཐབས་བྱས་པ་སོགས་ལ་བརྟེན། ཁོས་རང་ཉིད་ཀྱི་མ་འོངས་
པའི་མནའ་མའི་འོས་བབས་དེ་ཤ་ཤི་ལ་ཡོད་པ་ནམ་ཡང་ཡིད་ལ་འཁོར་མྱོང་མེད་
པ་ཞིག་རེད། འོན་ཀྱང་དེ་གཉིས་གང་ཡང་མ་བྱུང་བའི་གོ་རིམ་ངེས་མེད་ཀྱི་
བྱ་གཞག་ཁྲོད་ནས་ཐག་གཅོད་གསལ་པོ་འདི་འདྲ་ཞིག་ཇི་ལྟར་བྱུང་བ་ཡིན་ནམ།
དེ་ནི་གྷོ་ར་ཡིས་ཁོ་ལ་བྲེལ་ཚུབ་བསླངས་པ་ཞིག་རེད་ཅེས་མཐའ་གཅིག་ཏུ་བཤད་
མི་ཐུབ་པ་ཞིག་རེད། གང་ཡིན་ཟེར་ན། གལ་ཏེ་བྷི་ནོ་ཡིས་ཛ་དྲག་ཆེན་པོའི་
སྒོ་ནས་མ་མཐའ་དེ་ལ་དགག་བྱ་ཙམ་ཞིག་བྱས་ཡོད་ནའང་། ཁོས་ནམ་ཡང་
ཁོ་ལ་དེའི་ཐོག་ཏུ་བཙན་སྐུལ་མི་བྱེད་པ་ཞིག་ཡིན་ནའང་རྒྱུ་མཚན་ག་རེའི་འོག་
ནས་དེ་ལྟར་བྱུང་བ་རེད་དམ། ཁོས་ཡང་བསྐྱར་ལོ་ལི་ཏཱ་ཡིས་བཤད་པ་བརྒྱབས་
པའི་གཏམ་ཟུག་རྔུ་སྐྱེ་བར་བྱེད་པ་དེ་ཚོ་ཡིད་ལ་འཁོར། དུས་སྐབས་དེར་གང་
བྱུང་བ་དེ་དོན་དངོས་པོའི་ཆ་ནས་གནད་འགག་ཡོད་པ་ཞིག་གང་ཡང་མིན་ནའང་།
ཁོ་གཉིས་ཀྱི་བར་ལ་གྲོགས་པོའི་འབྲེལ་ལམ་བྱུང་བའི་ལོ་དེ་དག་གི་རིང་ལ། གྷོ་
ར་ཡིས་ཁོའི་སྟེང་ལ་དབང་སྒྱུར་ཡོངས་སུ་རྫོགས་པ་བྱས་ཡོད་པ་དེ་ནི་དེའི་རྒྱབ་
ལྗོངས་སུ་ཡོད་པ་ཞིག་རེད། བྷི་ནོ་ཡིས། ནམ་རྒྱུན་ལྟར་དེ་ལ་བཟོད་བསྲན
བྱས་ཤིང་དེ་ནི་ཁོའི་ཚད་ལས་བརྒལ་བའི་མཛའ་བརྩེ་དང་ཡ་རབས་ཚུལ་མཐུན་
གྱི་རང་གཤིས་འཇམ་པོ་ཁོ་ནའི་དབང་གིས་བྱུང་བ་ཞིག་རེད། དེར་བརྟེན་གྲོགས་
པོའི་འབྲེལ་ལམ་བཙན་པོ་དེ་གྲོགས་པོའི་འབྲེལ་བ་རང་ཉིད་ཀྱི་སྟེང་དུ་རྣམ་པར་
རྒྱལ་བར་བྱེད་དགོས་ཤིང༌། དེ་ནི་ད་བར་དུ་བྷི་ནོ་ཡིས་ངོས་མ་ཟིན་ནའང་ད་
ལྟའི་ཆར་དེ་ལ་མིན་ཞེས་དེ་ཁས་ལེན་མི་བྱེད་རྒྱུ་མེད་པར་ཤེས། དེར་བརྟེན་
ཁོ་ཤ་ཤི་དང་ལྷན་དུ་གཉེན་སྒྲིག་བྱེད་རྒྱུའི་ལས་འགན་གྱི་དབང་འཛིན་པ་རུ་གྱུར།
289-

མཱོ་ཧེམ་གྱི་དྲི་བ་ལ། བྷི་ནོ་ཡིས། མེད། ངས་ད་བར་དུ་ཨ་ཁུ་ལ་ཡི་གེ་
བྲིས་མེད། ཅེས་ལན་བཏབ།
མོ་ཧེམ་གྱིས། དེ་ངའི་ནོར་འཁྲུལ་ངོ་མ་ཞིག་རེད། ཁྱོད་ཀྱིས་ཙིའི་ཕྱིར་
ཡི་གེ་འབྲི་རིགས། དེ་ངའི་ལས་འགན་རེད། ངའི་བུ། ཁོའི་མིང་ཆ་ཚང་ལ་
ག་རེ་འབོད་ཀྱིན་ཡོད་པ་རེད་དམ། ཞེས་དྲིས།
བྷི་ནོ་ཡིས། ཁྱོད་ཀྱིས་དེའི་སྐོར་ལ་དེ་འདྲའི་བྲེལ་བ་བྱེད་དགོས་དོན་ག་
རེ་འདུག་གམ། ཞེས་ལན་བཏབ་པ་དང་མཉམ་དུ་གཉེན་སྒྲིག་སྟོན་མོ་དེ་ཁྲུམས་
སྟོད་ཟླ་བ་དང་སྨིན་དྲུག་ཟླ་བ་གཉིས་ཀྱི་ནང་ལ་འབྱུང་མི་ཆོག་པ་ཞིག་རེད། ནག་
པ་ཟླ་བ་ཡི་ནང་ལ། ཨོ། ངས་བརྗེད་ཚར་འདུག ཟླ་བ་དེའི་སྐོར་ལ་ཡང་
རྙོག་གྲ་ཞིག་ཡོད། ཟླ་བ་དེ་ནི་ང་ཚོའི་མི་ཚང་གི་ལོ་རྒྱུས་ནང་ལ་ཁ་ལས་རླུང་
རྟ་ཡར་རྒྱུག་མེད་པའི་ཟླ་བ་ཞིག་ཡིན་པར་བརྟེན། ཟླ་བ་དེའི་ནང་ལ་ང་ཚོས་
གཏན་ནས་བཀྲ་ཤིས་པའི་རྟེན་འབྲེལ་གྱི་མཛད་སྒོ་བྱེད་མི་རིགས་པ་ཞིག་རེད།
ཅེས་སྨྲས།
མཱོ་ཧེམ་གྱིས། རང་གི་ཐ་མ་འཐེན་བྱེད་ཀྱི་ཧོར་ཀ་དེ་རྩིག་གྱང་གི་ཟུར་
ཞིག་གི་ཁ་གཏད་དུ་མར་བཞག་ནས། བྷི་ནོ། ཁྱོད་ཀྱིས་འདིར་ལྟོས་དང་།
གལ་ཏེ་ཁྱོད་ཀྱིས་རྣམ་རྟོག་རྨོངས་དད་ཀྱི་རིགས་དེ་དག་ཐམས་ཅད་འབད་པ་
ཆེན་པོས་ལྷུར་ལེན་བྱེད་རྒྱུ་ཡིན་ན། དེ་རྗེས་ཁྱོད་ཀྱི་དེང་རབས་ཀྱི་ཤེས་ཡོན
ཐམས་ཅད་གཏམ་དཔེ་མང་པོ་ཞིག་གི་ཚིག་འགྲོས་བློ་འཛིན་བསྐྱར་ཟློས་བྱེད་
རྒྱུ་བསླབས་པ་ཁོ་ན་ཙམ་ཞིག་མ་རེད་དམ། ཉམ་ཐག་པའི་ལུང་པ་འདིའི་ནང་
ནས་བཀྲ་ཤིས་པའི་ཉི་མ་ཞིག་ལོ་ཐོ་གཞིར་བཟུང་གིས་རྙེད་རྒྱུ་དཀའ་ཞིང་། གལ་
-290-

ཏེ་དེའི་རྩེ་མོའི་སྟེང་ལ་མི་ཁྱིམ་རེ་རེ་ནས་རང་རང་སོ་སོའི་སྒེར་གྱི་མི་ཚང་གི་ལོ་
རྒྱུས་ཟིན་ཐོ་གོ་སྡུར་བྱེད་རྒྱུ་ཡིན་ན། དེ་ནས་ལས་དང་བྱ་བ་ཐམས་ཅད་ཇི་ལྟར་
མཐར་སྐྱེལ་གཏོང་དགོས་འབྱུང་གི་རེད་དམ། ཞེས་སྨྲས།
བྷི་ནོ་ཡིས། དེས་ན་ཁྱོད་ཀྱིས་ག་རེ་བྱས་ནས་ཁྲུམས་སྟོད་ཟླ་བ་དང་སྨིན་
དྲུག་ཟླ་བ་གཉིས་གཅིག་མཚུངས་སུ་བཀྲ་མི་ཤིས་པ་ལྟ་བུའི་ཟླ་བ་ཞིག་ཏུ་ཁས་ལེན་
བྱེད་བཞིན་ཡོད་དམ། ཞེས་དྲིས།
མཱོ་ཧེམ་གྱིས། ངས་དེ་ལྟར་ཁས་བླངས་སོང་ངམ། ངས་ནམ་ཡང་ཁས་
བླངས་མེད། ཡིན་ནའང་ང་ཚོའི་རྒྱལ་ཁབ་འདིའི་ནང་ལ་ཁྱོད་ཀྱིས་ལྷ་ལ་ཆེ་
བསྟོད་གུས་བཀུར་གཏན་ནས་བྱེད་མི་དགོས་པ་ཞིག་ངས་ཇི་ལྟར་བྱེད་ཐུབ་རྒྱུ་
རེད་དམ། འོན་ཀྱང་གལ་ཏེ་ཁྱོད་ཀྱིས་ཟླ་བ་རྣམས་ཀྱི་སྐོར་གྱི་སྒྲིག་གཞིའི་ལམ་
ལུགས་ཏེ། ཁྲུམས་སྟོད་ཟླ་བ་དང་སྨིན་དྲུག་ཟླ་བ། གཞན་ཐ་སྐར་ཟླ་བ། དེ་
མིན་གཟའ་ཕུར་བུ་དང་སྤེན་པ། ཟླ་བ་ཡར་ངོ་མར་ངོའི་དམིགས་བསལ་ཅན་
གྱི་དུས་ཚེས་རྣམས་ལ་ཁྱོད་ཀྱིས་གཟེངས་བསྟོད་མ་བྱས་པ་ཡིན་ན། ཁྱོད་ཁྱིམ་
གྱི་ནང་ལ་འཛུལ་མི་ཆོག་པ་ཞིག་རེད། ངས་རང་སྐྱོན་རང་གིས་ངོས་ལེན་བྱེད་
བཞིན་ཡོད། འོན་ཀྱང་ངས་དེ་དག་ཐམས་ཅད་ལ་ངོས་ལེན་ནམ་ཡང་མེད་
ཅེས་རྗོད་བཞིན་མེད། ང་རང་ཉིད་ལག་ལེན་ངོ་མའི་སྟེང་ནས་ལོ་ཐོ་གཞིར་བཟུང་
གིས་འགྲོ་མི་ཐུབ་ནའང་། དེ་ལ་མ་བསྟུན་པ་ཡིན་ན་ངའི་སེམས་ལ་བློ་བག་མི་
ཕེབ་པ་ཞིག་ཡོང་བ་དང་། ང་ཚོའི་གནས་བབས་ཁོར་ཡུག་གིས་ཞེད་སྣང་འཇིགས་
སྐྲག་སྤེལ་བར་བྱེད་པ་དེ་ནི། འདར་ནད་ཀྱི་ནད་ཡམས་སྐྱེད་སྤེལ་བྱེད་པ་དང་
གཅིག་མཚུངས་ཤིག་རེད། དེར་བརྟེན་ང་དེ་ལྟ་བུའི་རྣམ་རྟོག་གི་ཚོར་བ་ལ་གཡོལ་
ཐ 291-

ཐབས་བྱེད་ཐུབ་པ་མི་འདུག ཅེས་བཤད།
བྷི་ནོ་ཡིས། ངའི་ནང་མི་ལ་ཡང་དཔེ་དེ་མཚུངས་རེད། ཁོང་ཚོས་ནམ་
ཡང་ཐ་སྐར་ཟླ་བའི་འཇིགས་སྣང་དེ་སྤང་ཐུབ་རྒྱུ་མ་རེད། མཐའ་ན་ངའི་ཨ་
ནེས་ཀྱང་ནམ་ཡང་ངོས་ལེན་བྱེད་རྒྱུ་མ་རེད། ཅེས་སྨྲས།
གང་ལྟར་ཁོས་དེ་ལྟར་སྟངས་འཛིན་བྱས་ནས་གནད་དོན་དེ་ལ་དུས་སྐབས་
དེར་ཕྱི་བཤོལ་བྱས་ཤིང་། སྐབས་དེར་མོ་ཧེམ་གྱིས་རྗེས་མ་ག་རེ་བྱེད་དགོས་
ཡོད་དམ་སྙམ་ནས་མགོ་འཐོམ་ཏེ་རེ་ཞིག་ཕྱིར་འཐེན་བྱས།
གྷོ་ར་ཡིས་བྷི་ནོ་ཡིས་གསལ་བཤད་བྱས་པའི་སྐད་ཆའི་བབས་ལ་དཔག་
ནས། ཁོའི་གྲོགས་པོས་ཐེ་ཚོམ་བྱེད་རྒྱུའི་འགོ་བཙུགས་ཟིན་འདུག་སྙམ། ཉིན་
ཤས་རིང་དུ་བྷི་ནོ་དེར་ཡོང་མེད་པར་བརྟེན། ཁོའི་སེམས་ལ་ཁོ་ཏན་ཏན་ཕེ་
རེ་ཤུ་བྷ་བྷུ་ལ་ཐུག་འཕྲད་དུ་ཡང་ནས་ཡང་དུ་ཕྱིན་པའི་དོགས་པ་ཟོས་ཤིང་། ད་
ལྟ་བྷི་ནོ་ཡིས་གཉེན་སྒྲིག་གི་སྐད་ཆའི་ཐོག་ལ་གཡོལ་ཐབས་བྱེད་སྐབས། གྷོ་
ར་བསམ་གཞིག་བྱེད་དགོས་པའི་རེ་དོགས་ཀྱི་སོམ་ཉིའི་ནང་དུ་ཚུད་པར་བརྟེན།
ཁོས་རང་གིས་འབྲི་བཞིན་པའི་ཡི་གེ་ཕར་བཞག་ནས་ཚུར་འཁོར་ཏེ་བྷི་ནོ་ལ། ཁྱོད་
ཀྱིས་ངའི་ཕུ་བོ་ལ་སྔོན་ཆད་ཁས་ལེན་བྱས་ཏེ། ད་ཆ་ག་རེ་བྱས་ནས་ཁོ་ངེས་
གཏན་མེད་པའི་དོན་མེད་ཀྱི་སོམ་ཉི་འདི་ཚོའི་ནང་དུ་མཆོངས་བཅུག་པ་ཡིན་ནམ།
ཞེས་དྲིས།
བྷི་ནོ་ཡིས་གློ་བུར་བའི་སུན་སྣང་ཞིག་དང་བསྡེབས་ནས། ངས་ཁོ་ལ་
ངའི་ཁས་ལེན་དམ་བཅའ་སྤྲད་པ་རེད་དམ། ངའི་ས་ནས་ཁས་ལེན་དམ་བཅའ་
བཙན་འཕྲོག་བྱས་པ་རེད། ཅེས་གྱ་ཚོམ་དུ་སྨྲས།
·292-

གྷོ་ར་གློ་བུར་བའི་ངོ་འོག་གྱེན་ལངས་ཀྱི་རྟགས་མཚན་དེ་ལ་ཧང་སངས་ནས་
སེམས་པ་ཇེ་མཁྲེགས་སུ་གྱུར་ནས་ངར་ཤུགས་དང་བཅས། ཁྱོད་ཀྱི་ས་ནས་ཁས་
ལེན་དམ་བཅའ་བཙན་འཕྲོག་བྱེད་མཁན་དེ་སུ་ཞིག་རེད་དམ། ཞེས་དྲིས།
བྷི་ནོ་ཡིས། ཁྱོད་རེད། ཅེས་སྨྲས།
གྷོ་ར་ཡིས། ང་རེད་དམ། ག་རེ་བྱས་ནས། ངས་ཧ་ལམ་གནད་དོན་
དེའི་ཐོག་ལ་ཁྱོད་ལ་སྐད་ཆ་དྲུག་ཆ་གཉིས་ཀྱི་ཕྱེད་ཙམ་ཞིག་མ་གཏོགས་བཤད་
མེད། ཁྱོད་ཀྱིས་དེ་ལ་ཁས་ལེན་དམ་བཅའ་བཙན་འཕྲོག་བྱས་པ་ཞིག་རེད་
ཅེས་རྗོད་ཀྱིན་ཡོད་དམ། ཞེས་སྨྲས།
དོན་དངོས་ཀྱི་ཆ་ནས་གནད་དོན་དེའི་ཐོག་ལ་བྷི་ནོ་ལ་ཁོའི་ནག་ཉེས་ཀྱི་
ཡ་ལ་སྐྱོན་འཛུགས་བྱེད་པའི་ཁུངས་སྐྱེལ་ར་སྤྲོད་ཆེར་མེད་པ་དང་། དེ་ནི་གྷོ་
ར་ཡིས་གང་བཤད་པ་དེ་དངོས་འབྲེལ་དང་ཁོས་དེའི་ཕྱོགས་ལ་སྐད་ཆ་ཧ་ཅང་
ཉུང་ཉུང་ཞིག་ཕར་བཤད་ཚུར་བཤད་བྱས་པ་ལས་གཞན་གང་ཡང་མེད་པ་ཞིག་
རེད། དེར་བརྟེན་ཁོས་བཤད་པའི་སྐད་ཆའི་ནང་ལ་བཙན་གནོན་ཨུ་ཚུགས་
བྱས་སོང་ཞེས་བརྗོད་པ་དེ་ལ་འོས་འཚམ་གྱི་ཚད་འདང་ངེས་ཤིག་མེད་པ་ཞིག་
རེད། དེ་ལྟ་ནའང་ཕྱོགས་གཞན་ཞིག་ནས་བསམ་བློ་བཏང་བ་ཡིན་ན། གྷོ་
ར་ཡིས་བྷི་ནོ་ཡི་ཁ་ཆད་དམ་བཅའ་བཙན་འཕྲོག་བྱས་ཡོད་པ་དེ་ཡང་བདེན་པ་
ཞིག་རེད། ཕྱིའི་ཁུངས་སྐྱེལ་ར་སྤྲོད་ཉུང་བ་དེ་ཨུ་ཚུགས་བྱེད་མཁན་ལས་ཀྱང་
ནག་ཉེས་ཡ་ལ་འཛུགས་ཡུལ་ཞིག་ཏུ་འགྱུར་ངེས་པ་ཞིག་རེད། དེར་བརྟེན
བྷི་ནོ་ཡི་སྐད་གདངས་ནང་དུ་རྒྱུ་མཚན་ཁུངས་ལུང་མེད་པའི་ཚོར་བའི་ངར་ཤུགས་
ཀྱི་རྟགས་མཚན་ཞིག་དང་ལྷན་དུ། ཁས་ལེན་དམ་བཅའ་བཙན་འཕྲོག་བྱེད་
-293-

པ་ལ་ངེས་པར་དུ་སྐད་ཆ་མང་པོ་དགོས་པ་ཞིག་མ་རེད། ཅེས་བཤད།
གྷོ་ར་སྐད་ཤུགས་ཆེན་པོ་དང་བཅས་མདུན་ཅོག་འཁྲིས་ནས་ཡར་ལངས་
ཏེ། ཁྱོད་རང་གི་ཁས་ལེན་དམ་བཅའ་ཕྱིར་འཐེན་བྱེད་རོགས། ཁྱོད་ཀྱི་ཁས་
ལེན་དམ་བཅའ་དེ་ཚད་མེད་པའི་རིན་ཐང་ཆེན་པོ་ངས་ཁྱོད་ལ་ཞུ་བ་འཐེན་དགོས་
པའམ། ཡང་ན་བཙན་འཕྲོག་བྱེད་དགོས་པ་དེ་འདྲ་ཞིག་མ་རེད། ཅེས་སྨྲས་
ཤིང༌། དེ་རྗེས་འཁྲིས་ཀྱི་ཁང་པ་ནས་ཁོ་གཉིས་ཀྱི་རྩོད་གླེང་ཐོས་རྗེས་གློ་བུར་
ཐོལ་རྒྱག་ཏུ་བྲེལ་ཚུབ་ཆེན་པོས་རྒྱུག་ཡོང་བའི་མོ་ཧེམ་ལ་ཁ་ཕྱོགས་ཏེ། གཅེན་
པོ། ངས་ཁྱོད་ལ་དང་པོ་ནས་བྷི་ནོ་དང་ཤ་ཤི་གཉིས་ཀྱི་གཉེན་སྒྲིག་བྱེད་རྒྱུ་དེ་
ཡོང་མི་སྲིད་པ་ཞིག་རེད་ཅེས་བཤད་མ་སོང་ངམ། དེ་ནི་ངས་དེ་ལ་མོས་མཐུན་
ངོས་ལེན་མ་བྱས་པ་མ་རེད་དམ། ཞེས་སྨྲས།
མཱོ་ཧེམ་གྱིས། རེད། ཁྱོད་ཀྱིས་དེ་ག་རང་བྱས་སོང་། སུ་ཞིག་གིས་
ཀྱང་ཤ་ཤི་ཡི་གཉེན་སྒྲིག་གི་སྐོར་ལ་སྐད་ཆ་གང་ཡང་བཤད་ཀྱི་མི་འདུག གཞན་
གྱི་ཨ་ཁུ་ཞིག་ཡིན་ན་ཏན་ཏན་རང་གི་ཚ་མོའི་གཉེན་སྒྲིག་གི་ཕྱོགས་ལ་དོ་སྣང་
ཆེན་པོས་མིག་སྟོན་ཁ་ཤས་བྱེད་ངེས་པ་ཞིག་རེད། ཅེས་བཤད།
གྷོ་ར་ཡིས། ཁྱོད་ཀྱིས་ང་ཞི་མིའི་སྡེར་མོ་ནང་བཞིན་བྷི་ནོ་ཡི་ཁས་ལེན་དམ་
བཅའ་རག་པའི་ཆེད་དུ་བེད་སྤྱོད་བཏང་བ་མ་རེད་དམ། ཞེས་ཚིག་ངན་བརྗོད།
མཱོ་ཧེམ་གྱིས། ངའི་སེམས་ལ་ཁོའི་ཁས་ལེན་དམ་བཅའ་རག་པའི་ཐབས་
ལམ་ལེགས་ཤོས་ནི་དེ་རེད་བསམ་པ་མ་གཏོགས། རྒྱུ་མཚན་གཞན་གང་ཡང་
མེད། ཅེས་འགྱོད་སེམས་ཆེན་པོའི་སྒོ་ནས་ལན་བརྒྱབས།
གྷོ་ར་ཡི་གདོང་པ་དམར་རྐྱང་དུ་གྱུར་ཏེ། ཐུགས་རྗེས་གཟིགས། ང་
-294-

བྱ་བ་འདི་ཚོའི་ནང་ལ་མ་འཇུག་རོགས་གནང༌། ང་གཉེན་སྒྲིག་བར་འདུམ་
བྱེད་མཁན་གྱི་ཆེད་ལས་པ་ཞིག་མ་རེད། ང་ལ་ལས་ཀ་གཞན་པ་བྱེད་རྒྱུ་ཡོད།
ཅེས་སྐད་ཅོར་བརྒྱབས་པ་དང་ཆབས་ཅིག་སྐད་ཆ་འདི་ཚོ་དང་ལྷན་དུ་ཁོ་ཁང་
མིག་ནང་ནས་ཕྱི་ལ་ཐོན།
མཱོ་ཧེམ་གྱིས་གནད་དོན་དེའི་ཕྱོགས་ལ་དེ་ལས་ལྷག་པའི་རྗེས་འདེད་གཏོང་
མ་ཐུབ་པའམ་རླུང་རྟ་མ་བརྒྱུགས་པའི་དུས་སྐབས་དེའི་སྔོན་ལ། བྷི་ནོ་ཡང་སྲང་
ལམ་དཀྱིལ་ལ་ཕྱིན་ཟིན་པ་དང་། མོ་ཧེམ་གྱི་ལྟ་ས་བརྟེན་ས་དེ་ཁོའི་ཐ་མ་འཐེན་
བྱེད་ཀྱི་ཧོར་ཀ་ཁོ་ན་ཆགས་ཤིང་། ཁོས་རང་ཉིད་གང་དུ་བསྡད་ཡོད་སའི་ཟུར་
ནས་དེ་ཡར་ལག་ཏུ་བླངས།
བྷི་ནོ་ཡིས་གྷོ་ར་དང་ལྷན་དུ་ཁ་རྩོད་མང་པོ་རྒྱག་མྱོང་ཡོད་ནའང་། ད་
ལྟ་བྱུང་བ་ལྟ་བུའི་མེ་རིའི་རླབས་རྒྱུན་གྱེན་དུ་འཕྱུར་བ་ལྟ་བུ་ཞིག་སྔོན་ཆད་ནམ་
ཡང་བྱུང་མྱོང་མེད་པ་དང་། ཁོ་རང་ཉིད་ཀྱི་ལས་ཀའི་མཇུག་འབྲས་ལ་ཐོག་
མར་འཇིགས་ཤིང་སྐྲག་ནས་ཧོན་འཐོར་བར་གྱུར། ནམ་ཞིག་ཁོ་ནང་དུ་འབྱོར་
ཚེ། གློ་བུར་གྱི་བྱ་སྤྱོད་གཡོ་འགུལ་ཐམས་ཅད་ཀྱིས་ཁོའི་སེམས་རྒྱུད་ལ་འབིགས་
ཙག་རྒྱག་པ་ལྟ་བུ་ཞིག་ཏུ་ཚོར་ཏེ། ཁོ་ལ་ཟ་མ་ཟ་རྒྱུ་དང་གཉིད་ཉལ་རྒྱུ་ལ་ཡང་
འདོད་པ་མེད་པ་ཞིག་ཏུ་གྱུར། དེ་དང་ཆབས་ཅིག་ཁོའི་སེམས་ལ། རང་གིས་
གྷོ་ར་ལ་དུས་ཡུན་འཁྱུག་ཙམ་ཞིག་གི་ནང་ལ་ཇི་འདྲའི་མུར་རྫོག་གི་སྤྱོད་པ་ཐལ་
དྲགས་པ་ཞིག་བསྟན་འདུག་སྙམ་པ་དང་། ལྷག་པར་དུ་རང་གིས་གྷོ་ར་ལ་རྒྱུ་
མཚན་ཁུངས་ལུང་མེད་པ་དང་། ཆོ་མེད་ཡ་མེད་ཀྱི་ཡ་ལ་བཙུགས་ཚུལ་སོགས་
ཀྱི་བསམ་བློ་བཏང་སྟེ། འགྱོད་སེམས་ཆེས་ཆེར་སྐྱེས་ནས་ཁོ་རང་ཉིད་ཀྱིས་
295-

རང་ཉིད་ལ། ངས་ནོར་འཁྲུལ་བྱས་འདུག ནོར་འཁྲུལ། ནོར་འཁྲུལ། ཞེས་
ཁེར་ལབ་བརྒྱབས།
ཉི་མ་དེའི་ཕྱི་དྲོ། ཨ་ནན་དྷ་མོ་ཡེས་ཀྱིས་རང་གི་ཉིན་གུང་གི་ཟ་མ་གྲུབ
རྗེས་མོའི་འཚེམ་དྲུབ་ཀྱི་འཁྲིས་སུ་མར་བསྡད་པའི་སྐབས་དེར། བྷི་ནོ་དེར་འབྱོར་
ནས་མོའི་འཁྲིས་སུ་ཡོང་སྟེ་མར་བསྡད། མོས་མཱོ་ཧེམ་གྱི་ས་ནས་གནས་ཚུལ་
ཅི་བྱུང་གི་སྐོར་ཏོག་ཙམ་གོ་ཡོད་ནའང་། ནམ་ཞིག་ཁོང་ཚོས་ཉིན་གུང་གི་ཟ་
མ་ཟ་སྐབས་མོས་གྷོ་ར་ཡི་གདོང་པ་མཐོང་ཚེ། དེ་ནི་ཁོང་ཁྲོའི་རླུང་འཚུབ་ཀྱི་
བུ་ཡུག་ཅིག་ཡིན་པ་རྟོགས། བྷི་ནོ་ཡིས། ཨ་མ། ངས་ནོར་འཁྲུལ་ཞིག་བྱས་
འདུག ངས་དེ་རིང་ཞོགས་པ་གྷོ་ར་ལ་ཤ་ཤི་ཡི་གཉེན་སྒྲིག་གི་སྐོར་ལ་སྐད་ཆ་
གང་བཤད་པ་དེ་དོན་སྙིང་མེད་པའི་བབ་ཅོལ་ཙམ་ཞིག་རེད། ཅེས་སྨྲས།
ཨ་ནན་དྷ་མོ་ཡེས་ཀྱིས། བྷི་ནོ། དེ་ཅི་ཞིག་རེད་དམ། ཁྱོད་ཀྱིས་ནམ་
ཞིག་རང་གི་སེམས་ཀྱི་ནང་ལ་དཀའ་ངལ་ཁ་ཤས་མར་བཙན་གནོན་བྱས་ཏེ་
བཞག་པ་ཡིན་ན། དེའི་ཚེ་དེ་ལྟ་བུའི་དཀའ་ངལ་གྱིས་ཏན་ཏན་དོན་རྐྱེན་ཞིག་
འབྱུང་བར་བྱེད་པ་དང་། ཇི་ལྟར་ག་རེ་བྱས་པ་དེ་ལྟར་དོན་རྐྱེན་ཞིག་འབྱུང་
བ་ངེས་ཅན་རེད། དུས་ཡུན་ཐུང་ཐུང་ཞིག་གི་ནང་ལ་ཁྱོད་གཉིས་ཀའི་ཕྱོགས་
ནས་ཁ་རྩོད་དེ་བརྗེད་འགྲོ་རྒྱུ་རེད། ཅེས་བཤད།
བྷི་ནོ་ཡིས། ཡིན་ནའང་། ཨ་མ། ང་ལ་ཁྱོད་ཀྱིས་ང་དང་ཤ་ཤི་གཉེན་
སྒྲིག་བྱེད་རྒྱུའི་ཐོག་ལ་ངའི་ཕྱོགས་ལ་དགག་ཆ་གང་ཡང་མེད་པ་ཤེས་དགོས་ཡོད།
ཅེས་སྨྲས།
ཨ་ནན་དྷ་མོ་ཡེས་ཀྱིས། ངའི་བུ། གནད་དོན་དེ་ཇེ་སྡུག་ཏུ་མ་གཏོང༌།
·296-

ཁྱོད་ཀྱིས་རྩོད་པའི་སྒང་ལ་རྩོད་པ། ལྷན་པའི་སྒང་ལ་ལྷན་པ་རྒྱག་རྒྱུའི་བྲེལ་
ཚུབ་མ་བྱེད། གཉེན་སྒྲིག་སྟོན་མོ་དེ་རང་གི་མི་ཚེའི་ཆེད་དུ་རེད། ཁ་འཁྲུག་
རྩོད་པ་དེ་དུས་ཡུན་འཁྱུག་ཙམ་ཞིག་གི་རིང་ལ་རེད། ཅེས་བཤད།
གང་ལྟར་ཡང་བྷི་ནོ་ཡིས་བསླབ་བྱ་དེ་ལ་ངོས་ལེན་བྱེད་མ་ཐུབ་ནའང་།
ཁོའི་སེམས་ལ་ཐད་ཀར་གྷོ་ར་ཡི་འཁྲིས་སུ་རང་གི་གཉེན་སྒྲིག་འདུན་ཐབས་ཀྱི
ཆེད་དུ་འགྲོ་རྒྱུའི་སྤོབས་པ་མེད་པར་གྱུར། དེར་བརྟེན་ཁོ་མོ་ཧེམ་གྱི་ནང་ལ་
སོང་ནས་ཁོ་ལ་ད་ལྟ་གཉེན་སྒྲིག་གི་ཕྱོགས་ལ་འགལ་རྐྱེན་གང་ཡང་མེད་པ་ཤེས་
སུ་བཅུག་སྟེ། གཉེན་སྒྲིག་མཛད་སྒོའི་དགའ་སྟོན་དེ་ཟླ་བ་བཞི་ཡི་ནང་དུ་ཏན་
ཏན་འབྱུང་ཐུབ་པ་བྱེད་རྒྱུ་དང་། ཁོ་རང་ཉིད་ཀྱི་ངོས་ནས་རང་གི་ཨ་ཁུ་ལ་དགག་
བྱ་གང་ཡང་མེད་པའི་འབད་བརྩོན་བྱེད་རྒྱུ་ཡིན་པ་སོགས་བཤད།
མཱོ་ཧེམ་གྱིས། ང་ཚོས་གཉེན་སྒྲིག་གི་འདུན་མའི་རྟེན་འབྲེལ་མཛད་སྒོ་
དེ་མགྱོགས་པོར་བྱེད་རྒྱུ་ཡིན་ནམ། ཞེས་ནན་འདྲི་བྱས།
བྷི་ནོ་ཡིས། དེ་འགྲིག་གི་རེད། གྷོ་ར་མཉམ་དུ་གོ་བསྡུར་བྱས་རྗེས་ཁྱོད་
ཀྱིས་དུས་ཚོད་གཏན་འཁེལ་བྱས་ན་འགྲིག་གི་རེད། ཅེས་སྨྲས།
མཱོ་ཧེམ་སྡུག་སྐད་ཤོར་བ་དང་ཆབས་ཅིག་ཁོང་ཁྲོ་དང་བཅས། ག་རེ།
ཡང་བསྐྱར་གྷོ་ར་ལ་གྲོས་བསྡུར་བྱེད་དགོས་རེད་དམ། ཞེས་སྨྲས།
བྷི་ནོ་ཡིས། རེད། རེད། དེ་ངེས་པར་དུ་དགོས་པ་ཞིག་རེད། ཅེས་བཤད།
མཱོ་ཧེམ་གྱིས། རེད། གལ་ཏེ་དེ་ངེས་པར་དུ་དགོས་པ་ཞིག་ཡིན་ན།
ངས་ཏན་ཏན་འབད་བརྩོན་བྱེད་རྒྱ་ཡིན། ཡིན་ནའང་། ཞེས་བརྗོད་པ་
དང་ཆབས་ཅིག་མོ་ཧེམ་གྱིས་རང་གི་ཁ་ནང་དུ་བག་མེད་དུ་ཟ་བཞིན་ཡོད་པའི་
297-

ཁ་མུར་ལོ་མ་དང་ལྷན་དུ་ཁ་བཙུམས། ཉི་མ་དེ་ལ་མཱོ་ཧེམ་གྱིས་སྐད་ཆ་ཚིག་
གཅིག་ཀྱང་མ་བཤད།
འོན་ཀྱང་ཉིན་རྗེས་མའི་ཞོགས་པ་ཁོ་ལྷོ་ར་ཡི་ཁང་མིག་ནང་དུ་ཡང་བསྐྱར་
ཁོ་ལ་ངོས་ལེན་དམ་བཅའ་རག་པའི་དཀའ་ངལ་འོག་ཏུ་ཞེད་སྣང་དང་བཅས་
ཕྱིན། ཡིན་ནའང་སྐད་ཅིག་མ་དེའི་རིང་ལ་ཁོས་ཁ་རྩང་ཉིན་གུང་རྒྱབ་ལ་བྷི་
ནོ་ཡོང་སྟེ། ཁོའི་གཉེན་སྒྲིག་གི་འདུན་མ་ཤ་ཤི་མཉམ་དུ་ཡོད་པ་དང་། དེར་
མ་ཟད་གཉེན་སྒྲིག་འདུན་ཐབས་ཀྱི་སྐོར་ལ་གྷོ་ར་ལ་བསླབ་བྱ་གནང་རྒྱུའི་འབོད་
སྐུལ་རེ་བ་ཡང་བརྒྱབས་སོང་། ཞེས་སྨྲས།
གྷོ་ར་ཡིས་དེ་མ་ཐག་ཏུ་ཁོའི་ངོས་ལེན་མོས་མཐུན་ལ་དེ་མཚུངས་ཀྱི་མོས་
མཐུན་བྱས་ཏེ། ལེགས་པོ་བྱུང༌། གཉེན་སྒྲིག་གི་འདུན་མ་དེ་གང་ཐུབ་ཐུབ་
ཀྱིས་ལེགས་འགྲུབ་ཡོང་བ་བྱེད་ཆོག ཅེས་སྨྲས།
མཱོ་ཧེམ་གྱིས། ད་ལྟ་ཁྱོད་ཧ་ཅང་ཡ་རབས་ཚུལ་མཐུན་ཞིག་ཆགས་འདུག་
པ་ངས་མཐོང་གི་འདུག ཡིན་ནའང་དཀོན་མཆོག་མཁྱེན། རྗེས་མ་མོས་མཐུན་
མེད་པའི་དགག་བྱ་གསར་པ་དེ་འདྲ་འཁྱེར་མ་ཡོང་རོགས་གནང༌། ཞེས་སྨྲས།
གྷོ་ར་ཡིས། དེ་ངས་མོས་མཐུན་མ་བྱས་པའི་དགག་བྱ་གང་ཡང་མ་རེད།
ཡིན་ནའང་དེ་ནི་ངའི་རེ་འདོད་འབོད་སྐུལ་རེད། དེས་དཀའ་རྙོག་འདི་བཟོས་
པ་རེད་། ཅེས་བཤད།
མཱོ་ཧེམ་གྱིས། དེས་ན་འགྲིག་འདུག ངའི་ཉམ་ཆུང་གི་ཞུ་འབོད་དེ་ནི་
ཁྱོད་ཀྱི་མོས་མཐུན་མེད་པའི་དགག་བྱ་དང་རེ་འདོད་འགྲུབ་པའི་འབོད་སྐུལ་གང་
ཡང་མི་བྱེད་རྒྱུ་དེ་ཡིན། ང་རང་ཉིད་ཀྱིས་བྱ་བ་གང་བྱེད་ཐུབ་པ་དེ་བྱས་ན་ངའི་
·298-

འདོད་པ་ཚིམ་པ་ཞིག་འབྱུང་གི་རེད། ངས་ག་འདྲ་བྱས་ནས་ཁྱོད་ཀྱིས་འབོད་
སྐུལ་བྱས་པ་དེ་དེ་ལྟ་བུའི་མི་མཐུན་ཕྱོགས་ཀྱི་འགལ་ཟླའི་མཇུག་འབྲས་ཤིག་ཏུ
འགྱུར་པ་ཤེས་ཐུབ་ཀྱི་རེད་དམ། ངས་ཤེས་འདོད་པ་དེ་ནི་དངོས་གནས་ཁྱོད་
རང་ལ་གཉེན་སྒྲིག་དེ་བྱུང་ན་བསམ་པའི་རེ་འདོད་ཡོད་དམ། ཞེས་སྨྲས།
གྷོ་ར་ཡིས། ཡོད། ང་ལ་རེ་བ་ཡོད། ཅེས་བཤད།
མོ་ཧེམ་གྱིས། དེས་ན་རེ་འདོད་དེ་འགྲིག་པ་གྱིས། གནད་དོན་དེའི
ནང་ལ་ཇུས་གཏོགས་འཕར་མ་མ་བྱེད་རོགས། ཞེས་སྨྲས།། །།

ལེའུ་ཉི་ཤུ་པ།
29#4u ཨེའི
།ད་ལྟའི་ཆར་གྷོ་རས་བྷི་ནོ་རྒྱང་ཐག་རིང་ས་ནས་རང་གི་དབང་
འོག་ཏུ་བསྡུ་མི་ཐུབ་པ་ཐག་ཆོད་པར་བརྟེན། ཉེན་ཁ་ཆེ་བའི་བྱ་བ་དེ་ལ་ཏན་
ཏན་གཟབ་གཟབ་བྱེད་དགོས་པ་ཞིག་གི་གནས་སུ་སླེབས། ཁོའི་སེམས་ལ་བྷི་
ནོ་དབང་འོག་ཏུ་བསྡུ་བར་བྱེད་པའི་ཐབས་ལམ་ལེགས་ཤོས་དེ། ཕེ་རེ་ཤུ་བྷ་
བྷུ་ལ་ཡང་ཡང་འབྲེལ་བ་བྱེད་རྒྱུའི་རྒྱུན་བསྲིང་རྒྱུ་དེ་རེད་སྙམ་པའི་རྟོག་པ་སྐྱེས།
དེར་བརྟེན་ཁ་རྩོད་ཤོར་བའི་ཉི་མ་དེའི་དགོང་དྲོ་ཁོ་བྷི་ནི་ཡི་སྡོད་ཤག་ཏུ་ཕྱིན།
དེ་ལྟར་གྷོར་ཆེས་མགྱོགས་མྱུར་དུ་དེར་ཡོང་བ་དེ་ནི་བྷི་ན་ཡི་རེ་སྨོན་ལས་ཀྱང་
མྱུར་བ་ཡིན་ཞིང་། ཇི་ལྟར་གྷོ་ར་དེར་ཡོང་བ་ལ་ཁོ་ཧང་སང་བ་དེ་ལྟར་དུ་ཁོ་དགའ་
བོ་བྱུང་། ནམ་ཞིག་གྷོ་ར་ཡིས་ཕེ་རེ་ཤུ་བྷ་བྷ་ཡི་བུ་མོ་རྣམས་ཀྱི་སྐོར་གྱི་བརྗོད་གཞིའི་
ཐོག་ལ་འགྲེལ་བཤད་རྒྱག་སྐབས། ཁོང་ཚོའི་ཕྱོགས་ལ་ཞེ་འཁོན་སྡང་སེམས་ཀྱི་
རྟགས་མཚན་ཙམ་ཡང་མེད་པ་མཐོང་དུས་ཁོ་སྔར་ལས་ཀྱང་ཧང་སངས་པར་གྱུར།
གནད་དོན་དེའི་ཐོག་ལ་བྷི་ནོ་ཡི་སེམས་ཀྱི་སྤྲོ་བ་འཕེལ་བར་བྱེད་རྒྱུ་ལ་ངེས་པར་དུ་
-300-

ཧ་ཅང་གི་འབད་བརྩོན་ཤུགས་དྲག་པོ་བསྟེན་མི་དགོས་པ་ཞིག་ཡིན་པར་བརྟེན།
གྲོགས་པོ་འདི་གཉིས་ཀྱིས་མཚན་མོའི་དཀྱིལ་ལ་སླེབ་རག་བར་དུ་བརྗོད་གཞི་རེ་རེའི་
ཕྱོགས་ནས་གྲོས་བསྡུར་བྱས་ཏེ་བསྡད།
གྷོ་ར་མཚན་མོ་དེར་ཕྱིར་ནང་དུ་གོམ་པ་བརྒྱབས་ནས་འགྲོ་བའི་སྐབས་
སུ་ཡང་བརྗོད་གཞི་དེ་ཁོའི་མགོ་བོའི་ཕྱི་ལོགས་སུ་འཇོག་པའམ། ཡང་ན་ཁོའི་
སེམས་ཀྱི་རྟོག་འཆར་ཁྲོད་ནས་ཕྱིར་དབྱུང་བར་བྱེད་རྒྱུ་གཉིས་ཀ་ཁོ་གཉིད་མ་
ཁུགས་བར་དུ་གང་ཡང་མི་ཐུབ་པ་ཞིག་ཏུ་གྱུར། ཁོའི་མི་ཚེའི་ནང་དུ་སྔོན་ཆད
དེ་ལྟ་བུའི་དཀྲོག་རྐྱེན་ཟིང་འཁྲུག་ཅིག་གིས་ཁོའི་སེམས་ལ་བཙན་འཛུལ་དང་
དབང་སྒྱུར་ནམ་ཡང་བྱེད་མྱོང་མེད་པ་དང་། དོན་དངོས་པོའི་ཆ་ནས་བུད་མེད་
ཀྱི་སྐོར་ཀྱི་བརྗོད་གཞིའི་གནད་དོན་དེ་ནམ་ཡང་ཁོའི་བསམ་གཞིག་ཁྲོད་དུ་སླེབས་
མྱོང་མེད་པ་ཞིག་རེད། བྷི་ནོ་ཡིས་ད་ལྟ་ཁོ་ལ་དེ་ཚོ་འཛམ་གླིང་གི་དཀའ་རྙོག
གི་ཆ་ཤས་ཤིག་ཡིན་པའི་ཁུངས་སྐྱེལ་ར་སྤྲོད་བྱས་ཏེ། དེ་ཚོ་ཐབས་ལམ་ཞིག་
གམ་ཡང་ན་བར་འདུམ་ནང་འགྲིག་གང་རུང་ཞིག་གིས་ངེས་པར་དུ་ཐག་གཅོད་
ཞིབ་གཤེར་བྱེད་དགོས་པ་ཞིག་ལས། དེ་ཚོ་སྣང་མེད་བྱས་ཏེ་འཇོག་ཐབས
མེད་པ་ཞིག་རེད། ཅེས་བཤད།
ཉིན་རྗེས་མ་ལ་ནམ་ཞིག་བྷི་ནོ་ཡིས་གྷོ་ར་ལ། ང་མཉམ་དུ་ཕ་རེ་ཤུ་བྷ་བྷུ་ཡི་
ཕྱོགས་ལ་འགྲོ་རོགས། ཁོས་ཡང་ཡང་ཁྱོད་ཀྱི་སྐོར་འདྲི་རྩད་བྱེད་ཀྱིན་འདུག ཅེས་
བརྗོད་པའི་སྐབས་སུ་གྷོ་ར་ཡིས་ངོས་ལེན་བྱས་པ་ཙམ་ཞིག་མ་ཡིན་པར། མཐའ་
ན་ཐེ་ཚོམ་དང་ཕྱི་ནུར་ཙམ་ཡང་མ་བྱས་པར་ངོས་ལེན་གྱི་དགོངས་འཁྲོལ་གནང་།
འོན་ཀྱང་ཁོའི་སེམས་ཀྱི་ནང་ལ་ཆགས་སྡང་གི་ཕྱོགས་ལྷུང་བྲལ་བའིབཏང་
301-

སྙོམས་དེ་སྔར་ལས་མི་འདྲ་བའི་རྣམ་པ་གང་ཡང་མ་མངོན། ཐོག་མར་ཁོའི་
སེམས་ཀྱི་ནང་ལ་སུའུ་ཆར་རས་ཐ་དང་ཕེ་རེ་ཤུ་བྷ་བྷུ་ཡི་བུ་མོ་རྣམས་ཀྱི་སྐོར་ཤེས་
རྒྱུའི་འདོད་པ་གཏན་ནས་མེད་པར་མ་ཟད། དེ་རྗེས་ཁོའི་སེམས་ལ་ཁོང་ཚོའི་
ཕྱོགས་ལ་མཐོང་ཆུང་གི་ཁྱད་གསོད་དང་། སྡང་སེམས་ཤིག་ཀྱང་ལངས་ཡོད་
ནའང་། ད་ལྟ་དངོས་འབྲེལ་དུ་ཁོའི་རྒྱུད་ལ་ཁོང་ཚོ་སྔར་ལས་ལྷག་པ་ཞིག་ཤེས
འདོད་ཀྱི་འདུན་པ་ཤུགས་དྲག་པོར་སྐྱེས། ཁོའི་སེམས་ལ་བྷི་ནོ་ཡི་ཚེ་སྲོག་གི་
རྣམ་པར་ཤེས་པ་ལ་དེ་ལྟ་བུའི་ཤུགས་རྐྱེན་ཐེབ་པར་བྱེད་པ་ལ་བེད་སྤྱོད་བཏང་
བའི་ཡིད་སེམས་འཕྲོག་པར་བྱེད་པའི་འཐེན་ཤུགས་དེ་གསར་དུ་རྟོགས་པ་ལ་
དངངས་སྐྲག་གི་ཚོར་བ་གཡོས།
ཁོ་གཉིས་ཕེ་རེ་ཤུ་བྷ་བྷུ་ཡི་ནང་ལ་འབྱོར་བའི་སྐབས་དེ་ནི་དགོང་དྲོ་ཡིན་
ཞིང༌། མགྲོན་བསུ་ཁང་གི་ཐོག་ཁའི་སྟེང་ནས་ཧ་རན་གྱིས་མདུན་ཅོག་ཅིག་
གི་སྟེང་གི་བཞུ་མར་ཞིག་ལ་བརྟེན་ནས་ཁོས་དབྱིན་ཡིག་ནང་དུ་བྲིས་པའི་རྩོམ་
ཡིག་ཅིག་ཕེ་རེ་ཤུ་བྷ་བྷུ་ལ་ཀློག་བཞིན་ཡོད་པའི་སྐབས་ཤིག་རེད། གང་ལྟར་
ཁོས་དེ་ནི་བྱ་བ་ཞིག་མཇུག་སྒྲིལ་བར་བྱེད་པའི་ཆེད་དུ་ཕེ་རེ་ཤུ་བྷ་བྷུ་ལ་ཆེད་དུ་
དམིགས་པ་ཁོ་ན་ཞིག་རེད། གང་ཡིན་ཟེར་ན་ཧ་རན་གྱི་དམིགས་ཡུལ་དངོས་
གནས་དེ་སུའུ་ཆར་རས་ཐ་ཡི་སེམས་ལ་འཇུག་པའམ་འཐད་པོ་ཡོང་རྒྱུ་དེ་རེད།
མོས་མདུན་ཅོག་ལས་གོམ་གང་གི་ས་རུ་བཞུ་མར་གྱི་བཀྲག་མདངས་འཕྲོ་བའི་
ཕྱོགས་ནས་མོའི་མིག་གཉིས་ཀ་གྲིབ་ནག་གི་སྒྲིབ་གཡོག་འོག་ལ་བཀབ་སྟེ། ལག་
ཏུ་ཏཱ་ལའི་ལོ་མའི་བསིལ་གཡབ་ཅིག་བཟུང་སྟེ་འཇམ་ཐིང་ངེར་ཉན་ནས་བསྡད་
པར་མ་ཟད། དེ་དང་ཆབས་ཅིག་ཏུ་མོ་རང་ཉིད་ཀྱི་བཅོས་མ་མ་ཡིན་པའི་ལྷན་
-302–

སྐྱེས་ཀྱི་རང་གཤིས་འོག་ནས་སེམས་པ་གཏད་དེ་ཉན་རྒྱུ་ལ་འབད་བརྩོན་བྱས།
འོན་ཀྱང་མཚམས་མཚམས་སུ་མོའི་སེམས་པ་དེ་འཆར་ཡན་དུ་རྒྱུ་བཞིན་ཡོད་
ངེས་པ་ཞིག་རེད།
ནམ་ཞིག་གཡོག་པོས་གྷོ་ར་དང་བྷི་ནོ་གཉིས་དེར་འབྱོར་བའི་བརྡ་ལན་
སྤྲད་པའི་ཚེ། མོ་ཁང་མིག་ནང་ནས་ཕྱི་ལ་འཐོན་པར་བྱེད་རྒྱུའི་གྲ་སྒྲིག་གི་འགོ་
བརྩམས་ནའང་སྐབས་དེར་ཕེ་རེ་ཤུ་བྷ་བྷུ་ཡིས་མོ་བཀག་སྟེ། རཱ་དྷ། ཁྱོད་གང་
དུ་འགྲོ་རྒྱུ་ཡིན་ནམ། འདིར་ཡོང་མཁན་དེ་གཉིས་ང་ཚོའི་གྷོ་ར་དང་བྷི་ནོ་གཉིས་
རང་རེད། ཅེས་སྨྲས།
སུའུ་ཆར་རས་ཐ་གནས་ལུགས་གསལ་ཁ་མེད་པའི་མགོ་རྙོག་གི་འཁྲུལ་
གཞི་ཁ་ཤས་དང་ལྷན་དུ་མར་བསྡད། འོན་ཀྱང་ཧ་རན་གྱིས་ངལ་དུབ་ཆེ་བའི་
རྩོམ་ཡིག་ཀློག་བཞིན་ཡོད་པ་དེས་བར་མཚམས་བཅད་དེ་ཡིད་ལ་ངལ་གསོའི་
དབུགས་དབྱུང་ཐོབ་པར་བྱས། མོ་ལ་གློ་བུར་དུ་གྷོ་ར་ཡང་བསྐྱར་མཐོང་འདོད་
ཀྱི་རེ་སྒུག་གི་སྤྲོ་སེམས་འཕེལ་ནས་ཧ་རན་དེར་ཡོད་བཞིན་པའི་སྐབས་སུ་ཁོ་དེར་
འབྱོར་བའི་བསམ་ཚུལ་དེ་ཁ་སྐྱེངས་པོ་དང་བློ་བག་མི་ལྷོད་པའི་འཚེར་སྣང་གཉིས་
ཀ་ཡིན་པའི་ཚོར་སྣང་བྱུང་། ཁོང་ཚོས་ཡང་བསྐྱར་འཚེར་སྣང་འཇིགས་སྣང་
འབྱུང་བ་ལ་དོགས་པའི་ཁ་རྩོད་བྱེད་དམ། ཡང་ན་གཞན་ཞིག་བྱེད་རྒྱུ་གང་
ཡིན་དེ་བཤད་དཀའ་བ་ཞིག་རེད། གྷོ་ར་ཡི་མིང་སྨོས་པ་ཙམ་གྱིས་ཧ་རན་རྣོ་
ངར་གྱི་རལ་གྲིའི་སོ་ཁ་ལ་གཏད་ཅིང་། ཁོས་གྷོ་ར་ཡི་ཕྱག་འབུལ་གུས་འདུད་
ལ་ཁ་ཕྱོགས་སྒྱུར་ཙམ་ཞིག་བྱས་ཏེ། དེ་རྗེས་མར་ཁུ་སིམ་པོར་བསྡད་ཅིང་ཕར་
བལྟས་ན་ཡིད་ཐང་ཆད་པའི་རྣམ་པ་ལྟ་བུ་ཞིག་ཏུ་མངོན། གྷོ་ར་ལ་མཚོན་ན་
-303-

ཁོས་ཧ་རན་མཐོང་བའི་སྐད་ཅིག་མ་དེ་རང་ལ་ཁོའི་འཐབ་འཛིང་གི་བག་ཆགས་
བག་ལ་ཉལ་བ་ཐམས་ཅད་མངོན་དུ་གྱུར་ནས་ཡོང་།
ཁྱིམ་བདག་མ་བྷ་རོ་དྷ་མོའི་བུ་མོ་རྣམས་དང་ལྷན་དུ་ཐུག་འཕྲད་ངོ་མཇལ་
ཞིག་ལ་བསྐྱོད་ཡོད་པ་དང་། ཕེ་རེ་ཤུ་བྷ་བྷུ་ཁོང་ཚོ་ལ་སྐད་གཏོང་བར་ཡོང་ནས་
ཁོ་ཚོ་ཕྱིར་ནང་དུ་ལེན་རྒྱུའི་བཀོད་སྒྲིག་བྱས་ཡོད་པར་བརྟེན། གྷོ་ར་དང་བྷི་
ནོ་གཉིས་དེར་འབྱོར་སྐབས་ཁོ་ཁོང་ཚོ་ལེན་དུ་འགྲོ་རྒྱུའི་དུས་ཚོད་ཟིན་ཡོད་པས།
ཁོ་གཉིས་དེར་འབྱོར་བ་དེ་ཁོ་ལ་འགོར་འགྱང་རྗེས་ལུས་ཐེབས་རྐྱེན་དུ་གྱུར་ཡོད
པ་ཞིག་རེད། ནམ་ཞིག་ཁོ་ཁོང་ཚོ་ལེན་དུ་འགྲོ་རྒྱུ་ལ་ཕྱི་བཤོལ་བྱེད་མ་ཐུབ་པའི་
ཚེ། ཁོས་ཧ་རན་དང་སུའུ་ཆར་རས་ཐ་གཉིས་ལ། ཁོ་མི་རིང་བར་གང་མགྱོགས་
བྱས་ནས་ཚུར་ལོག་ཡོང་གི་ཡིན། ཞེསསྐད་ཆ་ཤུབ་ཤུབ་ཅིག་བཤད་ནས་མགྲོན་
པོ་རྣམས་ལ་སྣེ་ལེན་མགྲོན་གཉེར་བྱེད་རྒྱུ་དེ་ཁོ་གཉིས་ལ་བཞག་ནས་ཕྱིན།
འགོར་འགྱང་མེད་པར་ཞབས་ཏོག་བཀུར་བསྟི་ཡི་སྤྲོ་དགའ་འགོ་ཚུགས་
ཤིང་། ཅང་མ་འགོར་བར་འཆར་ཅན་ལྟར་གྱི་བློ་རྩེ་གཉིས་མེད་ཀྱི་གཡུལ་འགྱེད་
ཀྱི་འགོ་བརྩམས། ཐེངས་འདིའི་རྩོད་གླེང་གི་བརྗོད་གཞི་ནི། གྲོང་ཁྱེར་ཀ
ལི་ཀ་ཏཱའི་ཉེ་འགྲམ་གྱི་རྫོང་ཞིག་གི་ནང་དུ། དབྱིན་ཛིའི་གཞུང་གི་དཔོན་རིགས་
རྣམས་སྡོད་པའི་ས་ཚིགས་ཤིག་ཡོད་པ་དང་། དེར་ཁྲིམས་དཔོན་ཆེ་གེ་མོ་ཞིག
སྟེ་མིང་དུ་བྷི་རོན་ལོ་ཞེས་འབོད་པ་ཞིག་ཡོད་པ་དང༌། ཁོ་དང་ཕེ་རེ་ཤུ་བྷ་
བྷུ་གཉིས་ཡུལ་ཌཱ་ཀ་ན་ཡོད་པའི་སྐབས་སུ་མཛའ་མཐུན་གྱི་གྲོགས་པོའི་འབྲེལ
བ་བྱུང་ཞིང༌། ཁོ་དང་ཁོའི་བཟའ་ཟླ་གཉིས་ཀྱིས་ཕེ་རེ་ཤུ་བྷ་བྷུ་ལ་བརྩི་མཐོང་
ཆ་འཇོག་བླ་ན་མེད་པ་བྱེད་བཞིན་ཡོད་པ་ཞིག་རེད། གང་ཡིན་ཟེར་ན་ཁོས་
-304-

རང་གི་བཟའ་ཟླ་དང་བུ་མོ་རྣམས་ཡུལ་ཛི་ནའ་ནའ་ལ་ཟུར་འཇོག་མ་བྱས་
པར་རང་དང་ལྷན་དུ་བདག་ཉར་བྱས་ཡོད་པའི་རྒྱུ་མཚན་གྱིས་རེད། དབྱིན་
ཛིའི་སྐུ་དྲག་དེས་ལོ་རེ་བཞིན་དུ་རང་གི་སྐྱེས་སྐར་གྱི་ཉིན་མོ་ལ་སོ་ནམ་ཞིང་ལས་
ཀྱི་ཁྲོམ་ཚོགས་ཤིག་གི་མཛད་སྒོ་སྤེལ་བཞིན་ཡོད་པ་དང་། ཉེ་ཆར་ཁྱིམ་བདག་
མ་བྷ་རོ་དྷ་ཡིས་བྷི་རོན་ལོ་ཡི་ལྕམ་མོ་ལ་མཇལ་འཕྲད་ཅིག་བྱས་ཤིང་། མོས་
ནམ་རྒྱུན་དུ་བྷ་རོ་དྷ་ཡི་བུ་མོ་རྣམས་ཀྱི་སྐོར་ལ་རྒྱས་བཤད་རྒྱ་ཆེན་པོ་བྱེད་བཞིན་
ཡོད་པ་དེ་ལྟར་དུ་མོའི་བུ་མོ་རྣམས་རྩོམ་རིག་དང་སྙན་ངག་གི་ཕྱོགས་ལ་དབྱིན་
ཡིག་ཐོག་ཏུ་རྣམ་དཔྱོད་ཆེ་བའི་སྐོར་སོགས་ཀྱང་འགྲེལ་བཤད་མང་དུ་བརྒྱབས་
ཡོད་པ་ཞིག་རེད། སྐབས་དེར་ལྕམ་མོ་དེས་སྤྲོ་སེམས་འཁོལ་བའི་ངང་ནས
མངའ་སྡེའི་སྤྱི་ཁྱབ་གཞོན་པ་ལྟ་བུའི་གོ་གནས་ཡོད་པ་ཞིག་གིས། ཁོའི་བཟའ་
ཟླ་འདི་ལོའི་སོ་ནམ་ཞིང་ལས་ཀྱི་ཁྲོམ་ཚོགས་ས་ལ་འཁྲིད་ཡོང་རྩིས་འདུག་པས།
གལ་ཏེ་ཕེ་རེ་ཤུ་བྷ་བྷུ་ཡི་བུ་མོ་རྣམས་ཀྱིས་ཁོང་ཚོའི་མདུན་ལ་དབྱིན་ཇི་པའི་འཁྲབ་
གཞུང་ཐུང་ངུ་ཞིག་འཁྲབ་སྟོན་བྱེད་ཐུབ་ན། ཧ་ཅང་ཡག་པོ་ཡོང་བའི་བསམ་
འཆར་བཏོན་ཡོད་པ་དང་། བསམ་འཆར་དེ་བྷ་རོ་དྷ་ཡི་དགའ་མགུ་ཡི་རངས་
ཀྱི་མོས་མཐུན་དང་ཏག་ཏག་ཐུག་ཡོད་པར་བརྟེན། དེ་རིང་མོས་རང་གི་བུ་
མོ་རྣམས་ངོ་ཤེས་གྲོགས་པོ་ཞིག་གི་ནང་ལ་འཁྲབ་གཞུང་འཁྲབ་སྟོན་གྱི་གྲ་སྒྲིག་
ལྟ་གོན་ཞིག་གི་ཆེད་དུ་ཁྲིད་ནས་ཕྱིན་ཡོད་པ་ཞིག་རེད། ནམ་ཞིག་གྷོ་ར་ལ་སོ་
ནམ་ཞིང་ལས་ཀྱི་མཛད་སྒོའི་ཁྲོམ་ཚོགས་ལ་འགྲོ་རྒྱུ་ཡིན་མིན་གྱི་སྐད་འདྲི་སྐབས་
གྷོ་ར་ཡིས་དགོས་མེད་ཀྱི་སེམས་ཚོར་དྲག་པོ་ཞིག་དང་བཅས། མིན། ཞེས་
ལན་བརྒྱབས། ས་ཆ་དེར་རྩོད་རྙོག་ཤུགས་ཆེན་པོ་ཞིག་འབྱུང་གི་ཡོད་པ་ནི་
-305-

དབྱིན་ཇི་པ་རྣམས་དང་ཡུལ་བྷ་ག་ལཱ་ཡི་མི་རྣམས་ཀྱི་བར་ལ་སྤྱི་ཚོགས་ཀྱི་འབྲེལ་
ལམ་མི་འདྲ་བའི་དབང་གིས་དཀའ་ངལ་མང་པོ་ཞིག་འབྱུང་གི་ཡོད་པ་དེ་རེད།
ཧ་རན་གྱིས། དེ་ནི་ང་ཚོའི་མི་མང་གི་ནོར་འཁྲུལ་རེད། ང་ཚོ་ལ་ལུགས་
སྲོལ་གོམས་གཤིས་མི་དགེ་བ་མང་པོ་ཞིག་དང་རྣམ་རྟོག་རྨོངས་དད་མང་པོ་ཞིག་
ཡོད་པར་བརྟེན། ང་ཚོ་དགེ་མཚན་ཆེ་ཞིང་བརྩི་བཀུར་འོས་པ་ཞིག་གང་ཡང་མ་
རེད། ཅེས་བཤད།
དེ་ལ་གྷོ་ར་ཡིས་ལན་དུ། གལ་ཏེ་དེ་དངོས་ཡོད་གནས་ཚུལ་དང་མཐུན་
པའི་བདེན་པ་ཞིག་ཡིན་ཚེ། དེ་རྗེས་གང་ལྟར་ཡང་ང་ཚོ་དགེ་མཚན་མེད་པ་
དང་བརྩི་བཀུར་བྱེད་རིན་མེད་པ་ཞིག་ཡིན་སྲིད། ང་ཚོ་དབྱིན་ཇི་པའི་མི་སེར་
རྣམས་ཀྱི་བྲན་གཡོག་ཏུ་རྒྱུག་བཞིན་ཡོད་པའི་སྐོར་དེ་ནི་ང་ཚོ་ངོ་ཚ་དགོས་པ་ཞིག་
རེད། ཅེས་སྨྲས།
ཡིན་ནའང་ཧ་རན་གྱིས་བསྐྱར་དུ་དེ་ལ་ལན་དུ། སྐྱེ་བོ་སུ་ཞིག་དངོས་འབྲེལ་
དུ་དགེ་མཚན་ཆེ་ཞིང་བརྩི་བཀུར་འོས་པ་ཞིག་ཡིན་ན། དབྱིན་ཇི་པས་ཀྱང་དེ་ལ་
བརྩི་བཀུར་ཆ་འཇོག་ཆེན་པོ་བྱས་ཏེ་སྣེ་ལེན་བྱེད་ཀྱིན་ཡོད་པ་རེད། ང་ཚོའི་གྲོགས་
པོ་འདིར་ཡོད་པ་རྣམས་དཔེ་ལ་བཞག་ན་འཐུས་པ་ཞིག་རེད། ཅེས་བཤད།
གྷོ་ར་ཡིས། མི་ཁ་ཤས་ཤིག་ལ་བརྩི་འཇོག་གུས་བཀུར་བྱས་པ་དེའི་རིགས་
ནི། ཁོང་ཚོའི་རྒྱལ་ཁབ་ཀྱི་མི་གཞན་ཐམས་ཅད་ལ་མཐོང་ཆུང་སྣང་མེད་བྱས་
པའི་སྒྲ་རྟགས་ཀྱི་དབྱེ་མཚམས་ཤུགས་དྲག་ཏུ་བརྗོད་པ་ཙམ་ཞིག་ལས། གཞན
གང་ཡང་མ་རེད། འོན་ཀྱང་དེ་ནི་ངའི་མིག་ལམ་དུ་ཚིག་རྩུབ་དམའ་འབེབས་བྱས་
པ་ཁོ་ན་ཞིག་རེད། ཅེས་སྨྲས།
306-

ཧ་རན་རང་ཉིད་ཀྱི་ཁོང་ཁྲོའི་སྟངས་འཛིན་འོག་ལས་གཞན་དབང་དུ་གྱུར་
པ་དང་། གྷོ་ར་ཡིས་མགྱོགས་པོར་ཁོ་སྙིང་རྗེ་ཞིང་ཡ་ང་བའི་གནས་སུ་བསྐྱལ།
རྩོད་གླེང་དེ་འདི་ལྟར་འགྲོ་བཞིན་པའི་སྐབས་སུ་སུའུ་ཆར་རས་ཐ་ཡིས་མོའི་བསིལ་
གཡབ་ཀྱི་བྱ་སྐྱིབས་ཕ་རོལ་ནས་གྷོ་ར་ལ་མིག་བགྲད་ནས་བལྟས་ཤིང་། གང་
ཞིག་མོའི་རྣ་བའི་བུ་གར་སོན་པའི་ཚིག་རྣམས་ཀྱིས་མོའི་སེམས་ལ་བག་ཆགས་
གང་ཡང་མ་བསྐྲུན། གལ་ཏེ་མོའི་སེམས་རྒྱུད་ལ་ཚོར་བ་ཞིག་ཡོད་ན། མོས་
གྷོ་ར་ལ་སྐར་རྟགས་རྒྱག་བཞིན་ཡོད་པ་དེ་ལ་མོས་ཐེ་ཚོམ་མེད་པར་ངོ་གནོང་
ཞིང་ཁ་སྐྱེངས་དགོས་པ་ཞིག་ཡིན་པ་ཚོར་དགོས་པ་ཞིག་རེད། འོན་ཀྱང་མོ་
ནི་རང་ཉིད་ཡོངས་སུ་གཏིང་བརྗེད་ཟིན་པ་ཞིག་ཏུ་གྱུར་ཡོད་པ་ཞིག་རེད། གྷོ་
ར་མོའི་ཁ་གཏད་གྱི་མདུན་ཅོག་ལ་བརྟེན་ནས་བསྡད་པ་དང་མཉམ་དུ་སྟོབས་
ཤུགས་ལྡན་པའི་ཁོའི་ལག་ངར་གཉིས་མདུན་དུ་བརྐྱངས་ནས་ཡོད་པ་ཞིག་རེད།
བཞུ་མར་གྱི་འོད་མདངས་དེ་ཁ་ཞེང་ཆེ་བའི་ཁོའི་དཔྲལ་བའི་སྨིན་མཚམས་སུ་
འབབ་ཅིང་། ད་ལྟ་ཁོས་མཐོང་ཆུང་གི་ཚུལ་གྱི་གད་མོ་ཞིག་བགད་ཅིང་། དེ་
རྗེས་ཁོང་ཁྲོ་དང་བཅས་སྨིན་མཚམས་ཀྱི་ཁྲོ་གཉེར་རྣམས་རིམ་པར་བསྡུས། ཁོའི་
རྣམ་འགྱུར་ཁྲོད་དུ་མངོན་པའི་ཀུ་རེ་རྣམས་ཀྱི་ནང་དུ་ཆེ་མཐོང་གི་གཟི་བརྗིད་
ཅིག་སྣང་ཞིང་། དེ་ཡིས་ཁོ་ཚིག་གི་རོལ་རྩེད་བྱེད་པའི་རང་སྣང་གང་དྲན་གྱི་
ཁྲོད་དུ་མེད་པ་སྟོན་པར་མ་ཟད། ཁོའི་བསམ་ཚུལ་གྱི་ལྟ་གྲུབ་རྣམས་ཀྱང་ལོ་
མང་པོའི་རང་ལ་བརྒྱུད་ནས་ཡོང་པ་ཞིག་དང༌། དེ་དག་གི་རྒྱབ་ལྗོངས་ལ་བརྟེན
ནས་ཡུན་རིང་གོམས་འདྲིས་བྱས་པའི་ལག་ལེན་གྱི་མྱོང་པ་ཡང་ཡོད་པ་མངོན་
བཞིན་ཡོད་པ་ཞིག་རེད། དེ་ནི་ཁོའི་ངག་གི་གདངས་སུ་དྲངས་ནས་བཤད་པ་
-307-

ཁོ་ན་ཙམ་ཞིག་མ་ཡིན་ནའང་། ཁོའི་གདོང་གི་རྣམ་འགྱུར་དང་སྐད་ཅིག་རེ་
རེའི་ཁྲོད་ཀྱི་ཁོའི་གཟུགས་པོའི་ཉམས་འགྱུར་གྱིས་ཁོ་ལ་ལྡོག་ཏུ་མེད་པའི་ཡིད་
ཆེས་གཏིང་ཟབ་པ་ཞིག་ཡོད་པ་སྟོན་བཞིན་ཡོད་པ་ལྟ་བུ་ཞིག་རེད། སུའུ་ཆར་
རས་ཐ་ཡིས་རེ་དོགས་མ་ཆོད་པའི་སོམ་ཉི་སྐྱེ་བཞིན་དུ་ཁོ་ལ་བལྟས་ཤིང་། དེ་
ནི་ཕར་བལྟས་ན་མོའི་མི་ཚེའི་ནང་དུ་མི་མཚན་ཉིད་ཚང་པ་ཞིག་ལ་ཐེངས་དང་
པོར་མོས་ལྟ་བཞིན་ཡོད་པ་ལྟ་བུ་ཞིག་དང་། ཁོ་མི་དཀྱུས་མ་ཞིག་དང་ངོ་རྟགས་
མི་ཆོད་པར་ནོར་མི་སྲིད་པ་ལྟ་བུ་ཞིག་ཏུ་མངོན་གྱིན་ཡོད་པ་ལྟ་བུ་ཞིག་རེད།
ཁོའི་ཉེ་འགྲམ་དུ་ཡོད་པའི་ཧ་རན་བྷ་བྷུ་ཡི་ཁྱད་ཆོས་ནི་མོའི་མཐོང་སྣང་
དུ་ཧ་ཅང་གི་ནུས་མེད་ཅིག་ཏུ་མངོན། ཁོའི་ལུས་ངག་གི་ཉམས་འགྱུར་ཙམ་
དུ་མ་ཟད། ཁོའི་གྱོན་ཆས་རྣམས་ཀྱང་ཕར་བལྟས་ན་དགོད་བྲོ་ཞིང་གད་མོའི་
གནས་སུ་གྱུར་ཡོད་པ་ཞིག་རེད། སུའུ་ཆར་རས་ཐ་ཡིས་བྷི་ནོ་དང་ལྷན་དུ་གྷོ་
ར་ཡི་སྐོར་ཡང་ཡང་ཁ་བརྡ་བྱེད་མྱོང་ཡོད་པར་བརྟེན། མོའི་སེམས་ལ་ཁོ་དམིགས་
བསལ་གྱི་ཆབ་སྲིད་ཚོགས་ཁག་ཅིག་གི་དབུ་འཁྲིད་ལྟ་བུ་ཞིག་ལ་རང་གི་བསམ་
ཚུལ་དང་ལྟ་གྲུབ་རྣམས་རང་དབང་གིས་ཐག་གཅོད་བྱེད་མཁན་ཞིག་ལ་ཆེས་
འོས་ཤིང་འཚམ་པ་ཞིག་ཏུ་བསམ་བློ་གཏོང་བའི་མཚམས་སུ་སླེབས་ཡོད་པ་མ་
ཟད། དེ་ནི་མོ་ལ་མཚོན་ན་ཁོས་ཕལ་ཆེར་རྒྱལ་ཁབ་ལ་ཞབས་འདེགས་ཀྱི་རྣམ་
གྲངས་དུ་མ་ཞིག་སྒྲུབ་ཐུབ་པ་ཚོར་བཞིན་ཡོད་པ་ཞིག་ཀྱང་རེད། ད་ལྟ་མོས་
ཁོའི་ངོ་གདོང་ལ་ལྟ་བའི་སྐབས་སུ། མོ་ལ་ཆབ་སྲིད་ཀྱི་ཚོགས་ཁག་མཐའ་དག
གི་ལྟ་གྲུབ་བམ་ཡང་ན་ཞེ་ཕུགས་ཀྱི་ཁེ་ཕན་གྱི་ཕ་རོལ་ན་གྷོ་ར་ཞེས་པའི་མི་འདི་
ཡོད་པ་མཐོང་ཐུབ་པར་གྱུར། མོའི་མི་ཚེའི་ནང་དུ་སྐྱེས་པ་ཕོ་ཟེར་བ་དང་དེ་
-308-

ཚོའི་ཚེ་སྲོག་ཟེར་བ་དེ་ཇི་འདྲ་ཞིག་ཡིན་པ་དེ་རིང་ཐོག་མར་མཐོང་ཤིང་། དགའ་
ཚོར་གྱི་མྱོང་བ་ཁྱད་དུ་འཕགས་པ་འདི་ཡི་ཁྲོད་ནས་མོས་རང་ཉིད་གསོན་པོར་
ཇི་ལྟར་འཚོ་གནས་བྱས་ཏེ་ཡོད་པ་ཡང་བློ་ཡུལ་དུ་འཁོར་མ་ཐུབ།
སུའུ་ཆར་རས་ཐ་ཡིས་བློ་སེམས་གཅིག་ཏུ་བསྒྲིམས་ནས་བསྡད་ཡོད་པའི
རྣམ་འགྱུར་དེ་ཧ་རན་གྱིས་སྣང་མེད་ཤོར་མེད་པས། དེའི་མཇུག་འབྲས་ལ་བརྟེན་
ནས་ཁོས་རང་གི་དྲག་ཤུགས་ཀྱི་ནུས་པ་རྣམས་རང་གི་ཁ་རྩོད་ཀྱི་ཁྲོད་དུ་བསྟིམ་
མ་ཐུབ་པར་ལུས། མཐའ་མཇུག་ཏུ་ཁོ་ཁོང་ཁྲོ་དང་བཅས་རང་གི་རྐུབ་བཀྱག་
ལས་ཡར་ལངས་ཏེ་མོ་ལ་འདྲིས་གཤིབ་ཟབ་པའི་ཉེ་འབྲེལ་ཞིག་ལ་འབོད་པ་ལྟར་
དུ། སུའུ་ཆར་རས་ཐ། ཁྱོད་ཁང་མིག་གཞན་པ་ཞིག་གི་ནང་དུ་ཡོང་གི་ཡིན་
ནམ། ངས་ཁྱོད་ལ་སྐད་ཆ་ཞིག་བཤད་དགོས་ཡོད། ཅེས་སྨྲས།
སུའུ་ཆར་རས་ཐ་ལ་དངོས་པོ་ཞིག་གིས་གཞུས་པའམ་བསྣུན་པ་ལྟར་དུ་
འཁུམས་ནས་ཇེ་ཆུང་དུ་གྱུར་པའམ། དེ་མིན་གཞན་ཧ་རན་མོ་ལ་དེ་ལྟར་དུ་
འབོད་པའི་རྒྱུས་ཡོད་ཀྱི་སྐད་ཆའི་ཕྱོགས་ལ་གནས་ཡོད་པ་གང་ལྟར་ཡང་། དུས་
སྐབས་གཞན་ཞིག་གི་ཚེ་ཡིན་ན། མོ་ལ་གཏན་ནས་སྐད་ཆ་དེའི་ཐད་ལ་བསམ་
ཚུལ་འབྱུང་མི་སྲིད་ནའང་། དེ་རིང་གྷོ་ར་དང་བྷི་ནོ་གཉིས་མིག་སྔར་ཡོད་པའི་
སྐབས་སུ་དེ་ནི་མོ་ལ་ངོ་ཚ་སློང་བྱེད་ཀྱི་དམའ་འབེབས་ལྟ་བུ་ཞིག་ཏུ་གྱུར། ལྷག་
པར་དུ་གྷོ་ར་ཡིས་མོ་ལ་འཁྱུག་མྱུར་ལྡན་པའི་མིག་ཟུར་ཞིག་འཕངས་པ་དང་།
དེ་ལྟ་བུའི་སྤྱོད་ཚུལ་གྱི་རྣམ་པ་དེས་ཧ་རན་གྱི་ཞེ་འཁོན་དེ་སྔར་ལས་ཀྱང་བཟོད་
ཡངས་གཏོང་མི་རུང་བ་ཞིག་ཏུ་བསྒྲུབས་པ་ལྟ་བུར་གྱུར།
ཐོག་མར་མོས་ཁོས་བཤད་པའི་སྐད་ཆ་དེ་མ་གོ་བའི་ཚུལ་བྱས་ནའང་།
309-

ནམ་ཞིག་ཧ་རན་གྱིས་གཡའ་འཕྲུག་ཞེ་སུན་གྱི་རྣམ་འགྱུར་ཁ་ཤས་ཡང་ཡང་བསྟན་
ཏེ། སུའུ་ཆར་རས་ཐ། ཁྱོད་ཀྱིས་ངས་བཤད་པའི་སྐད་ཆ་གོ་སོང་ངམ། ང་ལ་
ཁྱོད་ལ་བཤད་རྒྱུའི་སྐད་ཆ་ཁ་ཤས་ཡོད། ངས་ཁྱོད་ལ་ཡིན་ཅིག་མིན་ཅིག་འདབས
འབྲེལ་གྱི་ཁང་མིག་ནང་དུ་ཡོང་རོགས་ཞེས་རྗོད་བཞིན་ཡོད། ཅེས་སྨྲས་ཚེ།
མོས་ཁོ་ལ་མིག་གིས་མ་བལྟས་པར། ཨ་ཕ་ཕྱིར་ཡོང་རག་བར་ཏུ་སྒུག་
རོགས། དེ་རྗེས་ཁྱོད་ཀྱིས་ང་ལ་བཤད་ཆོག་གི་རེད། ཅེས་ལན་བརྒྱབས།
གཉན་འཕྲང་ཅན་གྱི་དུས་སྐབས་འདིར་བྷི་ནོ་ཡར་ལངས་ཏེ། དགོངས་
འགལ་མེད་པར་ཞུ། ངེད་གཉིས་འགྲོ་རྒྱུའི་དུས་ཚོད་ལ་སླེབས་ཟིན་འདུག
ཅེས་སྨྲས།
དེ་ལ་སུའུ་ཆར་རས་ཐ་ཡིས་བྲེལ་ཚུབ་དང་བཅས། མ་རེད། བྷི་ནོ་བྷ་
བྷུ། ཁྱོད་རང་མགྱོགས་པོར་མ་ཕེབས་རོགས་གནང༌། ཨ་ཕས་ཁྱོད་ལ་ཁོ་6510
སྒུག་རྒྱུའི་འབོད་སྐུལ་བྱས་སོང་། ཁོ་ད་ལྟ་རང་འདིར་འབྱོར་རྒྱུ་རེད། ཅེས་
སྨྲས་ཤིང་མོའི་ཞུ་འབོད་ཀྱི་ངག་གི་གདངས་ཀྱི་ནང་དུ་སེམས་འཚབ་ཞིག་ཡོད་
པ་ནི། རི་དྭགས་ཤྭ་བ་དེ་རི་དྭགས་རྔོན་པ་རང་གི་ལག་པ་ལ་རྩིས་འབུལ་བྱེད་
དགོས་པའི་བསམ་འཆར་ཞིག་འདོན་བཞིན་ཡོད་པ་ལྟ་བུ་ཞིག་རེད།
ཧ་རན་གྱིས་ད་ལྟ་ཁང་མིག་དེའི་ནང་ནས་གོམ་ཞེང་ཆེ་རུ་བཏང་ནས་ཕྱི་
རུ་ཐོན་པ་དང་ཆབས་ཅིག ད་ལྟ་ངས་སྒུག་ཐུབ་པ་མི་འདུག ང་ངེས་པར་དུ་
འགྲོ་དགོས་ཡོད། ཅེས་སྨྲས་ནས་ཕྱི་ལ་བུད།
ནམ་ཞིག་ཁོ་ཕྱི་ལོགས་སུ་སླེབས་ཚེ། ཁོའི་སེམས་ལ་རང་ཉིད་ཀྱིས་མ་
བརྟགས་མ་དཔྱད་པའི་ཧོལ་རྒྱུག་ཧམ་ཤེད་ལ་འགྱོད་པ་སྐྱེས་ནའང༌། ཁོ་བསྐྱར་
-310-

དུ་ནང་དུ་ལོག་རྒྱུའི་ཁག་འདོགས་བྱེད་ས་གང་ཡང་མ་རག
ཁོ་ཕྱི་རུ་ཐོན་པའི་རྗེས་སུ་སུའུ་ཆར་རས་ཐ་ལ་ངོ་ཚ་ཆེན་པོ་ཞིག་སྐྱེས་ཏེ།
མགོ་བོ་མར་བསྒྱུར་ནས་སྐད་ཆ་གང་ཞིག་བཤད་དགོས་དང་ལས་ཀ་ཅི་ཞིག་བྱེད་
དགོས་ངོ་མི་ཤེས་པ་ཞིག་ཏུ་གྱུར།
སྐབས་དེར་གྷོར་ལ་མོའི་བཞིན་རས་ཀྱི་རྣམ་པ་ལ་རྟོག་ཞིབ་བྱེད་པའིགོ་སྐབས་
ལེགས་པར་ཐོབ། ཁོས་དུས་རྒྱུན་དུ་སློབ་སྦྱོང་ཡོད་པའིབུ་མོ་རྣམས་ལ་མཉམ་སྦྲེལ་
གྱི་འབྲེལ་བ་བཟོ་བའི་བག་མེད་ཀྱི་རང་གཤིས་དེའི་རྗེས་ཤུལ་ཙམ་ཡང་གང་ཞིག་
ཏུ་འདུག་གམ། མོའི་གདོང་གི་རྣམ་འགྱུར་ལ་བལྟས་ན་མོ་རིག་པའི་འཆར་སྒོམྱུར་
བ་ཞིག་ཡིན་པ་ལ་ཐེ་ཚོམ་མེད་པ་ཞིག་རེད། འོན་ཀྱང་མོའི་བག་ཡོད་ཀྱི་ངོ་ཚ་ཡིས་
ཚུལ་ཇི་ལྟརདེ་ནི་འགྲན་ཟླ་དང་བྲལ་བའིམཛེས་པོ་འཇམ་ཞིང་མཉེན་པ་ཞིག་ཏུབསྐྲུན་
པ་ཡིན་ནམ། མོའི་དཔྲལ་བའི་སྨིན་མ་དེ་གཙང་ཞིང་ལྷད་མེད་པ་དང་ནག་ནོག
གི་དྲི་མའི་སྐྱོན་དང་བྲལབ་དེ་ནི་སྟོན་དུས་ཀྱི་མཁའ་དབྱིངས་ཀྱི་སྣང་ཚུལ་ལྟ་བུ་ཞིག་
དང༌། མོའི་མཆུ་སྒྲོས་ཀྱི་འདབ་མ་དེ་ལྷིང་འཇགས་སུ་གནས་པའི་ཁ་ཁུ་སིམ་པོ་
ཞིག་ཡིན་ནའང་། ཇི་འདྲའི་འཇམ་ཞིང་མཉེན་པའི་མེ་ཏོག་གི་ཐེའུ་ཚིག་གི་སྨྲ་བརྗོད་
མེད་པའི་འཁྱོག་མཚམས་ཀྱི་གཞི་ཐིག་སྙི་མོ་ཞིག་དང་འདྲ་བ་ཞིག་རེད་ཨང་། གྷོ་
ར་ཡིས་སྔོན་ཆད་ནམ་ཡང་དེང་རབས་ཀྱི་བུད་མེད་རྣམས་ཀྱི་གྱོན་ཆས་ལ་ཐག་ཉེ་
བོ་བྱས་ནས་ལྟ་མྱོང་མེད་པ་ཞིག་ཏེ། མིག་གིས་དེ་ལ་མ་བལྟས་བཞིན་དུ་དེ་ལ་སྣང་
མེད་བྱེད་བཞིན་ཡོད་ནའང་དེ་རིང་བཟོ་དབྱིབས་གསར་པའི་སྭ་རས་གང་ཞིག་གིས་
སུའུ་ཆར་རས་ཐ་ཡི་སྐྱེ་གཟུགས་ལ་འཁྱུད་ནས་ཡོད་པ་དེ་ནི་ཁོ་ལ་མཚོན་ན་བསྔགས་
བརྗོད་བྱེད་འོས་པ་ལྟ་བུ་ཞིག་ཏུ་མངོན།
311-

མོའི་ལག་པ་གཅིག་མདུན་ཅོག་སྟེང་དུ་བརྟེན་ནས་བཞག་ཡོད་པ་དང་།
དེ་ནི་མོའི་འོག་འཇུག་ནུ་ཁེབས་ཀྱི་གཉེར་སུལ་ལྡན་པའི་ཕུ་ཐུང་གི་ནང་ནས་ཡིབ་
ལྟ་བྱེད་བཞིན་ཡོད་པ་ལྟ་བུ་ཞིག་དང་། གྷོ་ར་ཡི་མིག་གཉིས་ཀྱི་མཐོང་སྣང་ལ་
དེ་ནི་ཚེ་སྲོག་གཅིག་གི་བརྡ་ལན་ཞུ་བའི་བྱམས་བརྩེ་ལྡན་པའི་ཕྲིན་གྱི་ཕོ་ཉ་ལྟ་བུ
ཞིག་རེད། ཁ་ཁུ་སིམ་ཞིང་འཇམ་ཐིང་ངེར་གནས་པའི་མཚན་མོ་དེའི་བཞུ་མར་
གྱི་འོད་མདངས་ཀྱིས་སུའུ་ཆར་རས་ཐ་ཡི་མཐའ་ནས་བསྐོར་ཏེ་ཡོད་པ་དང་།
ཁང་མིག་དེའི་ནང་ཡོངས་སུ་རྫོགས་པ་རུ་གྲིབ་གཟུགས་ཀྱི་མདངས་ཀྱིས་ཁེངས་
ཤིང་། གཟུགས་རིས་ཀྱི་འདྲ་པར་རྣམས་རྩིག་གྱང་རྣམས་ཀྱི་སྟེང་དང་། དངོས
པོ་རང་རང་གི་གཙང་ཞིང་བཀོད་པ་ལེགས་པའི་ཁྱད་ཆོས་རྣམས་རང་གི་འཛིན་
ཆས་ཡོ་བྱད་རྣམས་ཀྱི་སྟེང་དུ་མངོན་པ་ནི། ཕྱི་རོལ་གྱི་གཟུགས་བརྙན་རྣམས་
ཀྱི་ཁྲོད་ནས་བཀོད་པ་ཡོངས་སུ་རྫོགས་པའི་གཟུགས་བརྙན་ཞིག་འབུར་དུ་འཐོན་
པར་བྱེད་བཞིན་ཡོད་པ་ལྟ་བུ་ཞིག་དང་། དེ་ནི་ཕྱིའི་དངོས་པོའི་ཆ་རྐྱེན་ལས
བྱུང་བ་ཞིག་མིན་པར། ཁང་པ་འདིའི་ནང་དུ་བུད་མེད་ཅིག་གི་བྱམས་སྐྱོང་
གི་ལག་རྩལ་གྱི་འཇོན་ཐང་གི་འབྲེལ་གཏུགས་ལ་བརྟེན་ནས་རྣམ་པ་འཕོ་འགྱུར་
བྱུང་བ་ཞིག་ཏུ་མངོན།
དེ་ལྟ་བུའི་ཁྱད་ཆོས་རྣམས་ཀྱིས་སྐད་ཅིག་རེ་རེའི་ནང་དུ་གྷོ་ར་ཡི་མདུན་
ལ་གསང་བ་གསལ་སྟོན་བྱེད་བཞིན་ཡོད་པ་ཞིག་རེད། རིམ་བཞིན་ཁོས་མོ་
ལ་བལྟས་ཚེ་འཐོར་གྱར་དུ་ཕྱིན་པའི་མོའི་སྐྲ་ཡི་ལན་བུ་རྣམས་མོའི་ཡ་ཁུང་གཉིས་
ཀྱི་བར་ནས་བཟུང་སྟེ། མོའི་སཱ་རས་ཀྱི་མཐའ་མཚམས་བར་དུ་སླེབས་ནས་
ཡོད་པ་དང་དེ་དག་ཐམས་ཅད་གྷོ་ར་ལ་ཚད་གཞི་མཐོ་ཞིང་རིན་ཐང་ལྡན་པ་ཞིག་
312-

ཏུ་གྱུར། ཁོས་ཐོག་མར་ཇི་ལྟར་མཐོང་བ་དེ་ལྟར་དུ་སུའུ་ཆར་རས་ཐ་དེ་ཕུན་
སུམ་ཚོགས་པ་དང་སུའུ་ཆར་རས་ཐ་ཡི་ཆ་ཤས་ཡོངས་སུ་རྫོགས་པ་ཞིབ་ཅིང་
ཕྲ་བར་མཐོང་ཐུབ་པ་ལ་འགལ་རྐྱེན་གང་ཡང་མེད་པར་གྱུར།
དུས་ཡུན་ཐུང་ངུ་ཞིག་གི་ནང་དུ་ཁོང་ཚོ་ཚང་མས་སྟབས་མི་བདེ་བའི་གསང་
རྒྱ་དེ་ཚོར་ཞིང༌། དེ་རྗེས་བྷི་ནོ་ཡིས་སུའུ་ཆར་རས་ཐ་ཡི་མདུན་ཕྱོགས་སུ་གཅིག་
བལྟས་ཏེ། ཉི་མ་ཁ་ཤས་ཀྱི་སྔོན་དུ་མོ་དང་ལྷན་དུ་ཁ་བརྡ་བྱས་པའི་བརྗོད་གཞི་ཁ་
ཤས་ཀྱི་ཐོག་ལ་ཕྱིར་ལོག་བརྒྱབས་ཏེ། ངས་ཁྱོད་ལ་སྔོན་ཆད་བཤད་པ་ལྟར་དུ།
ངས་སྐབས་ཤིག་ལ་ང་ཚོའི་རྒྱལ་ཁབ་དང་ང་ཚོའི་སྤྱི་ཚོགས་ལ་རེ་བ་མེད་པའི་གདེང་
འཇོག་བྱས་པ་ཡིན། དེ་ཚོ་ང་ཚོས་ག་དུས་ཡིན་ན་བྱ་བ་ཆུང་ཙག་ལྟ་བུ་ཞིག་ཏུ་བརྩི་
རིགས་པ་དང་དབྱིན་ཇི་པ་དེ་ཚོ་ག་དུས་ཡིན་ན་ང་ཚོའི་ཚོད་འཛིན་ལྟ་སྐྱོང་བྱེད་པོ་
རུ་མུ་མཐུད་དུ་རང་སོར་གནས་པ་ཞིག་ཏུ་བརྩིས་པ་ཡིན། དེ་ད་ལྟ་ཡང་ང་ཚོའི་
ཡུལ་མི་མང་ཆེ་བའིབསམ་ཚུལ་རེད། དེ་ལྟབའི་སེམས་ཀྱི་འཆར་སྒོའིབཀོད་འདོམས་
འོག་ཏུ་མི་རྣམས་ཁོང་ཚོའི་རང་དོན་དོན་གཉེར་གྱི་དང་ཞེན་ནང་ལ་བསྟིམས་ནས་
ལྷག་ཡོད་པ་ཞིག་གམ། ཡང་ན་ཁོང་ཚོའི་སྔོན་བསགས་ལས་ཀྱིས་བསྐོས་པའི་མདུན་
ལམ་ནང་དུ་སྣང་མེད་དུ་སྐྱོད་བཞིན་ཡོད་པ་གང་རུང་ཞིག་རེད། ངས་ཐེངས་ཤིག་
ལ་ནན་ཏན་ཆེན་པོའི་སྒོནས་གཞུང་གི་ལས་འགན་ཞིག་གྷོ་ར་ཡི་ཨ་ཕའི་ཤུགས་རྐྱེན་
འོག་ནས་འཐོབ་པར་བྱེད་རྒྱུའི་འདུན་པ་ཤུགས་དྲག་པའི་བསམ་བློ་བཏང་བ་ཡིན།
འོན་ཀྱང་གྷོ་ར་ཡི་སེམས་ཐག་ཆོད་པའི་རྣམ་འགྱུར་དེས་ང་མགོ་འཐོམས་པ་ལས་
སད་བཅུག་སོང་། ཞེས་སྨྲས།
གྷོ་ར་ཡིས་སུའུ་ཆར་རས་ཐ་ཡི་གདོང་ལ་ཡ་མཚན་པའི་རྟགས་མཚན་
313-

ཆུང་ངུ་ཞིག་སྐད་ཆ་དེས་མངོན་པར་བྱས་པ་མཐོང་ནས། ངས་གཞུང་གི་ཁ་
གཏད་དུ་བསྟན་པའི་ཁོང་ཁྲོ་དེ་དང་། ངས་བཤད་པའི་སྐད་ཆ་གཉིས་ཀྱི་བར་
ལ་འབྲེལ་བ་གང་ཡང་མི་འདུག་སྙམ་པའི་བསམ་བློ་མ་གཏོང་རོགས། སྐྱེ་བོ་
སུ་ཞིག་གིས་གཞུང་གི་ལས་ཀ་བྱེད་བཞིན་ཡོད་པ་དེ་རྣམས་རིམ་བཞིན་རང་དོན་
བདག་ཏུ་གཉེར་བའི་ང་རྒྱལ་རློམ་སེམས་ཅན་ཞིག་ཏུ་འགྱུར་བ་དང༌། གཞུང་
གི་སྟོབས་དང་ནུས་ཤུགས་དེ་ཁོ་རང་ཚོ་སྒེར་གྱི་འཇོན་ཐང་ལྟ་བུར་བྱེད། དེ་
ལྟར་བྱས་པའི་རྐྱེན་གྱིས་ཁོ་ཚོའི་ཁ་ཕྱོགས་ལོག་ནས་ཁོ་རང་ཚོའི་རྒྱལ་ཁབ་ཀྱི་
ཡུལ་མི་རྣམས་ཀྱི་ནང་ནས་ལོགས་སུ་གྲལ་རིམ་གྱི་སྡེ་ཚན་ཐ་དད་པ་ཞིག་ཟུར་
འདོན་བྱེད་རྒྱུའི་གནས་སྟངས་སྐྲུན་བཞིན་ཡོད་པ་ཞིག་རེད། ངས་དེ་ད་ལྟ
སྔར་ལས་ཀྱང་གསལ་པོར་མཐོང་གི་འདུག ངའི་གཉེན་ཚན་ཞིག་སྔོན་ཆད་
ཁྲིམས་དཔོན་གཞོན་པ་ཞིག་གི་ངོ་ཚབ་པ་རེད། ད་ལྟ་ཁོས་རྒན་ཡོལ་བྱས་ནས་
བསྡད་ཡོད། ཡིན་ནའང་ཁོས་གཞུང་གི་ལས་ཀ་བྱེད་བཞིན་པའི་སྐབས་སུ་རྫོང་
གི་ཁྲིམས་དཔོན་ཞིག་གིས་ཁོ་ལ་མྱོང་འདྲིས་ཡོད་པའི་སྐྱོན་འདོགས་བྱས་ཏེ། བྷ་
བྷུ། ཁྱོད་ཀྱི་ཁྲིམས་ཁང་ནང་དུ་མི་མང་པོ་འདི་འདྲ་ཞིག་གིས་ག་རེ་བྱས་ནས་བྷུ
ནག་ཉེས་མེད་ཅེས་ཁྱབ་བསྒྲགས་བྱེད་བཞིན་ཡོད་པ་རེད་དམ་ཞེས་འདྲི་གཏུགས་
བྱས་པ་དང༌། ཁོས་དེའི་ལན་དུ། སྐུ་ངོ་། དེ་ལ་རྒྱུ་མཚན་ཡང་དག་པ་ཞིག་
ཡོད་པ་རེད། ཁྱོད་ཀྱིས་སྐྱེ་བོ་སུ་ཞིག་རྩ་དོན་སྒྲུབ་ཏུ་བཏང་བ་དེ་ཚོ་ཁྱོད་ལ་ཞི་
མི་དང་ཁྱི་ལྟ་བུ་ཞིག་རེད། འོན་ཀྱང་ངས་མི་སུ་ཞིག་རྩ་དོན་སྒྲུབ་ཏུ་བཏང་བ་
དེ་རྣམས་ངའི་སྤུན་མཆེད་རེད། ཅེས་ལན་བརྒྱབས་འདུག ཉི་མ་དེ་དུས་ང་
ཚོའི་ཡུལ་མི་རྣམས་ཀྱིས་དེ་ལྟ་བུའི་རླབས་ཆེན་གྱི་སྐད་ཆ་བཤད་ཐུབ་ཀྱི་ཡོད་པ་
314-

དང་། དེ་ལྟ་བུའི་སྐད་ཆ་ལ་ཉན་མཁན་དབྱིན་ཇི་པ་དེ་ཚོ་ཡང་ཡ་རབས་བཟང་
སྤྱོད་ཀྱིས་ཕོངས་པ་དེ་འདྲ་ཞིག་མ་རེད། ཡིན་ནའང་ལྕགས་སྒྲོག་གིས་བཅིང་
བའི་དེང་སང་གི་ལས་བྱེད་པ་རྣམས་མཛེས་རྒྱན་གྱིས་སྤྲས་པའི་རྒྱན་ཆ་ཞིག་ཏུ་
འགྱུར་བཞིན་ཡོད་པ་དང་། ད་ལྟའི་ཁྲིམས་དཔོན་གྱི་ངོ་ཚབ་པ་རྣམས་རིམ་
བཞིན་ཁོ་རང་ཚོའི་ཕ་ཡུལ་གཅིག་པའི་ཡུལ་མི་རྣམས་ཁྱི་ལས་ཏོག་ཙམ་དྲག་པ་
ལྟ་བུ་ཞིག་ཏུ་ལྟ་བའི་ཚོད་ལ་སླེབས་ཡོད་པ་རེད། དངོས་ཡོད་ཀྱི་ཉམས་མྱོང་
དེ་ཚོས་ང་ཚོ་ལ་ཅི་ཞིག་སྟོན་བཞིན་ཡོད་པ་རེད་དམ་ཞེ་ན། ཁོང་ཚོའི་གནས་
རིམ་ཅི་ཙམ་མཐོ་རུ་སོང་བ་དེ་ལྟར་དུ་ཁོང་ཚོ་ཇེ་སྡུག་ཇེ་ངན་དུ་འགྲོ་བཞིན་ཡོད་
པ་སྟོན་བཞིན་ཡོད་པ་རེད། གལ་ཏེ་ཁྱེད་རང་མི་གཞན་པ་ཞིག་གི་དཔུང་པ་
སྒང་ལ་བཞག་པ་སྟེ། མི་གཞན་པ་ཞིག་ལས་གོ་ས་མཐོ་རུ་སླེབས་ན། ཁྱོད་
ཀྱིས་ཏན་ཏན་མར་རང་གི་མི་དམངས་ལ་བལྟས་ནས་ཆེ་འདོད་མཐོང་ཆུང་བྱེད་
པ་དང་། སྐབས་དེར་ཁྱོད་ཀྱིས་ཁོང་ཚོ་རང་གི་གཤམ་འོག་གི་སྐྱེ་བོ་དམན་པ་
ལྟ་བུ་ཞིག་ཏུ་བརྩིས་ནས་ཁོང་ཚོ་ལ་དྲང་བདེན་མ་ཡིན་པའི་བྱ་བ་བྱེད་རྒྱུའི་འགོ་
འཛུགས་རྒྱུ་རེད། དེས་བྱ་བ་ཡག་པོ་ཞིག་གི་སྣེ་གང་ཡང་འཁྲིད་ཐུབ་ཀྱི་མ་རེད།
ཅེས་བརྗོད་པ་དང་ཆབས་ཅིག་གྷོ་ར་ཡིས་མདུན་ཅོག་སྟེང་དུ་ལག་པས་ཤུགས་
ཆེན་པོ་ཞིག་གཞུས་ཤིང་། དེ་ལ་བརྟེན་ནས་བཞུ་མར་དེ་འཁྱོམ་འཁྱོམ་དུ་སྐྱོམ་
པར་བྱས།
བྷི་ནོ་གད་མོ་ཞིག་ཤོར་བ་དང་ཆབས་ཅིག གྷོ་ར། མདུན་ཅོག་དེ་གཞུང་
གི་རྒྱུ་རྫས་མ་རེད། བཞུ་མར་དེ་ཕེ་རེ་ཤུ་བྷ་བྷུ་ལབདག་པ་ཞིག་རེད། ཅེས་སྨྲས།
སྐད་ཆ་དེ་ལ་གྷོ་ར་ཡིས་ངར་སྐད་ཆེན་པོ་ཞིག་བརྒྱབས་པ་དང་ལྷན་ཅིག་
-315-

གད་མོའི་གད་རྒྱངས་ཤིག་བྱས་ཤིང་། དེ་ལ་བརྟེན་ནས་ཁང་པའི་ནང་ཡོངས་
རྫོགས་ཁོའི་སྤྲོ་སྐྱིད་ཀྱི་དགའ་སྣང་གིས་ཁེངས་པར་གྱུར། སུའུ་ཆར་རས་ཐ་
ཧང་སངས་པ་དང་ལྷན་དུ་བྱིས་པ་ཞིག་གི་ལྷག་བསམ་ཟོལ་མེད་ཀྱི་ཚོར་འདུ་ཡིས་
རང་ཉིད་ལ་ཀྱལ་ཀ་བསྟན་བཤིག་བསླངས་ནས་གད་མོ་འཆོར་བར་བྱེད་པ་དེ་
ལྟ་བུ་ཞིག་གིས་གྷོ་ར་ལ་གད་མོ་འཆོར་བར་བྱེད་ཐུབ་པ་མཐོང་དུས། མོའི་སེམས་
ལ་དགའ་ཚོར་ཤུགས་ཆེན་པོ་ཞིག་སྐྱེས། མོས་སྐྱེ་བོ་བསམ་བློའི་གོ་རྟོགས་མཐོན་
པོ་ཡོད་པ་དེ་ཚོ་ཡང་སྙིང་ཐག་པ་ནས་གད་མོ་དེ་འདྲ་འཆོར་ཐུབ་ཀྱིན་ཡོད་པ་སྔོན་
ཆད་ནམ་ཡང་མངོན་གསལ་དོད་པོའི་སྒོ་ནས་ངོས་ཟིན་མྱོང་མེད་པ་ཞིག་རེད།
གྷར་ཡིས་མཚན་མོ་དེར་བརྗོད་གཞི་སྣ་ཚོགས་པ་ཞིག་གིསྟེང་དུ་སྐད་ཆ་བཤད་ནའང་
སུའུ་ཆར་རས་ཐ་འཇམ་ཐིང་ངེར་ལུས་ནས་བསྡད་ཅིང་། མོའི གདོང་གི་རྣམ་འགྱུར་
གྱིས་ཁོའི་སེམས་པ་དེ་སྤྲོ་སེམས་ཀྱི་ངར་ཤུགས་ཀྱིས་ཡོངས་སུ་ཁེངས་ནས་ཡོད་པ་
དེ་ལ་མངོན་གསལ་དུ་མོས་མཐུན་ཡོད་པ་ལྟ་བུའི་རྣམ་འགྱུར་བསྟན་ནས་བསྡད།
མཐའ་མཇུག་ཏུ་ཁོས་དམིགས་བསལ་དུ་སུའུ་ཆར་རས་ཐ་ལ་ཞུ་འབོད་
ཀྱི་རེ་བ་ཞིག་བརྒྱབས་ཏེ། ང་ལ་ཁྱོད་ཀྱིས་གནད་དོན་གཅིག་ཡིད་ལ་དྲན་དགོས་
ཡོད། གལ་ཏེ་ང་ཚོ་ལ་བསམ་བློའི་འདུ་ཤེས་ནོར་འཁྲུལ་ཅན་ཏེ། དབྱིན་ཇི་
པ་དེ་ཚོ་སྟོབས་ཤུགས་ཆེན་པོ་ཅན་ཞིག་དང་། ང་ཚོ་ཁོང་ཚོ་དང་གཅིག་པ་གཅིག་
རྐྱང་མ་ཆགས་བར་དུ་སྟོབས་ཤུགས་ལྡན་པ་ཞིག་ནམ་ཡང་ཡོང་གི་མ་རེད་བསམ
པ་དེ་ཡོད་ན། དེ་རྗེས་མི་སྲིད་པའི་བྱ་བ་དེ་ནམ་ཡང་སྒྲུབ་ཐུབ་པ་ཞིག་ཏུ་མི་འགྱུར་
བ་ཞིག་རེད། གང་ཡིན་ཟེར་ན། ལད་ཟློས་ཁོ་ན་བྱས་པ་དེས་མཐའ་མཇུག་
ཏུ་ང་ཚོ་ལ་འདི་དང་གཞན་གཉིས་ཀ་གང་ཡང་མེད་པ་ཞིག་འབྱུང་གི་རེད། ཁྱོད་
-316—

ལ་ངས་འདི་ཙམ་ཞིག་གི་འབོད་སྐུལ་བྱེད་བཞིན་ཡོད། རྒྱ་གར་གྱི་ནང་ལོགས་
ལ་ཡོང་སྟེ་མ་ཡུམ་རྒྱ་གར་གྱི་དགེ་སྡིག་ལེགས་ཉེས་ཀྱི་ཕྱོགས་ཐམས་ཅད་ངོས་
ལེན་བྱེད་རོགས་ཞེས་འབོད་སྐུལ་བྱེད་བཞིན་ཡོད། གལ་ཏེ་དེའི་ནང་དུ་མཐུན་
རྐྱེན་མ་ཚང་ཞིང་ཆ་ལག་མི་སྙོམ་པ་ཡོད་ན་དེ་རྗེས་དེ་ལ་བཅོས་ཐབས་དང་དོ་
སྣང་བྱེད་རོགས། འོན་ཀྱང་དེ་ལ་ཁྱོད་རང་ཉིད་ཀྱི་མིག་གཉིས་ཀས་བལྟས་ཏེ་
ཤེས་པར་གྱིས། དེའི་ཕྱོགས་ལ་བསམ་བློ་ཐོངས། ཁྱོད་རང་གི་གདོང་པ་དེའི་
ཕྱོགས་ལ་གཏུད་དེ་དེ་དང་གཅིག་མཐུན་ཡོང་བ་བྱེད་དགོས་པ་ཞིག་རེད། གལ་
ཏེ་ཁྱོད་དེའི་ལྡོག་ཕྱོགས་སུ་ལང་པ་དང་རུས་རྐང་ནང་ལ་ཡེ་ཤུ་བའི་ལྟ་གྲུབ་ཀྱིས་
ཁེངས་སུ་བཅུག་སྟེ། ཕྱི་རོལ་ནས་དེ་ལ་བལྟས་བསྡད་པ་ཡིན་ན། ཁྱོད་ཀྱིས་
ནམ་ཡང་དེའི་དོན་རྟོགས་ཐུབ་པ་ཞིག་ཡོང་གི་མ་རེད། དེ་རྗེས་ཁྱོད་ཀྱིས་དེ་
ལ་གནོད་འཚེ་ཕོག་པའི་བྱ་བ་འབའ་ཞིག་དོན་དུ་གཉེར་ནས་ནམ་ཡང་ཞབས་
འདེགས་སྒྲུབ་མི་ཐུབ་པ་ཞིག་ཏུ་འགྱུར་ངེས་པ་ཞིག་རེད། ཅེས་སྨྲས། གྷོ་ར་
ཡིས། དེ་ནི་ཁོའི་འབོད་སྐུལ་ཡིན་ཞེས་བརྗོད་ནའངདོན་དངོས་སུ་དེ་ནི་བཀོད་
འདོམས་ཀྱི་བཀའ་གནང་པ་ཞིག་རེད། ཁོའི་སྐད་ཆའི་ནང་དུ་ཧང་སང་དགོས
པའིནུས་ཤུགས་ལྟ་བུ་ཞིག་ཡོད་པར་བརྟེན་སྐྱེ་བོ་གཞན་ཞིག་གི་ཆོག་མཆན་བཀའ་
འཁྲོལ་ལ་སྡོད་སྒུག་བྱེད་ལོངས་མེད་པ་ཞིག་རེད།
སུའུ་ཆར་རས་ཐ་ཡིས་མགོ་བོ་ནང་དུ་བསྒུར་ནས་ཉན་ཞིང་གྷོ་ར་ཡིས་མོ་
ལ་དམིགས་བསལ་དུ་གཏམ་གླེང་བྱས་པ་ཤེས་དུས། མོ་ལ་སྐོམ་པ་ཆུ་འདོད
ལྟར་གྱི་འདོད་མོས་ཤུགས་དྲག་པོ་ཞིག་སྐྱེས་པ་དང་ལྷན་ཅིག་མོའི་ཚེ་སྲོག་གི་ཁྲག་
རྩ་རྣམས་ཀྱིས་འཕར་ལྡིང་བརྒྱབས། མོས་རང་གི་ངོ་ཚ་འཛེམ་དོགས་ཐམས་
317-

ཅད་ཟུར་ཞིག་ལ་བཞག་ནས་ཚུལ་ལྡན་བག་ཡོད་ཀྱི་སྤྱོད་པ་སྟབས་བདེ་བོ་ཞིག་
བསྐྱངས་པ་དང་ཆབས་ཅིག་ངག་ནས། ངས་སྔོན་ཆད་རང་གི་རྒྱལ་ཁབ་ཀྱི་
སྐོར་ལ་ཧ་ཅང་གི་གཞི་རྒྱ་ཆེན་པོ་དང་ལྷག་བསམ་གཡོ་མེད་ཀྱི་སྒོ་ནས་ནམ་ཡང་
བསམ་བློ་གཏོང་མྱོང་མེད། འོན་ཀྱང་ངས་ཁྱོད་ལ་དྲི་བ་གཅིག་འདྲི་འདོད་ཡོད།
རྒྱལ་ཁབ་དང་ཆོས་ལུགས་གཉིས་ཀྱི་བར་གྱི་འབྲེལ་བ་དེ་ཅི་ཞིག་རེད། ཆོས་
ལུགས་ཀྱིས་རྒྱལ་ཁབ་དེ་ཐུང་མོང་གི་སྤྱོད་ཡུལ་ལས་བརྒལ་བ་ཞིག་བྱེད་ཀྱིན་ཡོད་
པ་མ་རེད་དམ། ཞེས་དྲིས། འཇམ་ཞིང་མཉེན་པའི་མོའི་ངག་གི་གདངས་སུ་
དྲངས་པའི་དྲི་བ་འདིའི་སྒྲ་གདངས་དེ་གྷོ་ར་ཡི་རྣ་བ་གཉིས་ལ་སྙན་ཞིང་འཇེབས་
པ་ཞིག་དང་། སུའུ་ཆར་རས་ཐ་ཡི་མིག་གཉིས་ཀྱི་ནང་དུ་མངོན་པའི་འགྱུར་
བག་གི་ཉམས་ཀྱིས་ཇི་ལྟར་མོས་ཁོ་ལ་གཏམ་གླེང་བྱེད་བཞིན་ཡོད་པ་དེ་དེ་བས་
ཀྱང་སྙན་ཞིང་ཡིད་དབང་འཕྲོག་པ་ཞིག་ཏུ་བསྒྱུར།
གྷོ་ར་ཡིས་དེའི་ལན་དུ། རྒྱལ་ཁབ་གང་ཞིག་གི་ཐུན་མོང་སྤྱོད་ཡུལ་ལས་
བརྒལ་བར་བྱེད་པ་གང་ཡིན་པ་དེ་ནི་རྒྱལ་ཁབ་ལས་ཁྱད་པར་དུ་འཕགས་པ་ཞིག་
དང་། དེ་ནི་རྒྱལ་ཁབ་རང་ཉིད་ཁོ་ནས་རང་ཉིད་མངོན་གསལ་དུ་འབུར་དུ་
འདོན་པར་བྱེད་ཐུབ་པ་ཞིག་རེད། དཀོན་མཆོག་གིས་སྐྱེ་འཆི་བྲལ་ཞིང་ཐོག་
མཐའ་མ་མཆིས་པའི་ནང་གི་ལྷན་སྐྱེས་ཀྱི་རང་བཞིན་དེ་ཉིད་གཟུགས་ཀྱི་བཀོད་
པ་སྣ་ཚོགས་པ་ཞིག་གི་ནང་དུ་སྤྲུལ་བཞིན་ཡོད་པ་ཞིག་རེད། འོན་ཀྱང་བདེན་
པ་ཞེས་པ་དེ་གཅིག་ཏུ་འདོད་མཁན་རྣམས་ཀྱིས་ཆོས་ལུགས་ཀྱི་རྣམ་པ་གཅིག་
ཁོ་ན་ཡིན་པ་བདེན་པར་ཁས་ལེན་པ་དང༌། དེ་ལ་བརྟེན་ནས་བདེན་པ་ཞེས་
མིང་དུ་འབོད་པ་དེ་གཅིག་ཁོ་ན་རུ་ངོས་ལེན་བྱེད་བཞིན་ཡོད་ནའང་། བདེན་
318-

པ་ཞེས་པ་དེ་མཐའ་མེད་པ་ཡིན་པ་དེ་བདེན་པ་ཡིན་པའི་འདུ་ཤེས་དེ་འདོར་འགྲོ་
བཞིན་ཡོད་པ་རེད། མཐའ་དང་ཚད་མེད་པའི་དཀོན་མཆོག་གིས་རང་ཉིད་
མཐའ་དང་ཚད་མེད་པའི་རྣམ་པ་མང་པོ་ཞིག་ཏུ་སྤྲུལ་བཞིན་ཡོད་པ་ཞིག་རེད།
ངས་ཁྱོད་ལ་ཁ་ཚོན་བཅད་ནས་བཤད་ཐུབ་པ་ཞིག་ལ་ཐོགས་རེག་གི་དགག་ཆ་
དང་བྲལ་ཏེ་ཁ་ཕྱེས་ནས་ཡོད་པའི་རྒྱ་གར་གྱི་བར་སྣང་བརྒྱུད་ནས་ཁྱོད་ཀྱིས་
ནམ་མཁའི་ཉི་མ་མཐོང་ཐུབ་པ་ཞིག་རེད། དེར་བརྟེན་རྒྱ་མཚོ་འཕྲེད་དུ་བརྒལ་
བར་བྱེད་པ་དང་ཡེ་ཤུའི་ལྷ་ཁང་གི་སྒེའུ་ཁུང་འཁྲིས་ལ་ངེས་པར་དུ་འདུག་དགོས་
པ་ཞིག་མ་རེད། ཅེས་སྨྲས།
སུའུ་ཆར་རས་ཐ་ཡིས། ཁྱོད་ཀྱི་དོན་དག་དེ་རྒྱ་གར་ལ་དཀོན་མཆོག་
གི་ས་ལ་འཁྲིད་པར་བྱེད་པའི་ཐབས་ལམ་དམིགས་བསལ་བ་ཞིག་ཡོད་པ་རེད།
ཅེས་སྨྲ་བཞིན་ཡོད་དམ་ཞེས་དྲིས།
གྷོ་ར་ཡིས་དེའི་ལན་དུ། དམིགས་བསལ་བ་དེ་འདི་རེད། མཚན་ཉིད་
འཇོག་ཏུ་མེད་པའི་བླ་མེད་ཀྱི་དཀོན་མཆོག་དེ་མཐའ་དང་ཚད་ཀྱིས་བཅད་པའི་ཆུ་
སྲང་གི་སྐར་ཆའི་རྒྱུན་མཐའ་མེད་པ་དང་། དུས་ཡུན་གྱི་རྒྱུན་བསྲིངས་པའི་ཕྲ་བ་
དང་རགས་པ་ཐམས་ཅད་ཀྱི་ནང་དུ་སྤྲུལ་ནས་ཡོད་པ་དེ་ནི་དཀོན་མཆོག་ཁོང་རང་
ཉིད་ཡིན་པ་ར་འཕྲོད་པ་ཞིག་རེད། ཁོང་དུས་དང་རྣམ་པ་ཐམས་ཅད་དུ་མཐའ་
མེད་པའི་ཡོན་ཏན་དང་དཔག་ཏུ་མེད་པའི་བཀོད་པ་སོགས་ཀྱི་ཕྱི་ནང་ཀུན་ཏུ་ཡོད་
པ་ཞིག་རེད། རྒྱལ་ཁབ་གཞན་རྣམས་ཀྱི་ནང་དུ་སྐྱེ་བོ་རྣམས་ཀྱིས་དཀོན་མཆོག་
དེ་མཚན་ཉིད་གང་ཡང་རུང་བ་ཞིག་གིས་མཚོན་པར་བྱེད་རྒྱུའི་ཐོག་ལ་འབད་བརྩོན་
བྱས་ཡོད་པ་དང་། རྒྱ་གར་གྱི་ནང་ལ་ཡང་དཀོན་མཆོག་གི་དམིགས་བསལ་གྱི་
319-

རྣམ་པ་དེ་གཅིག་དང་ཐ་དད་གང་ཡིན་རྟོགས་པར་བྱེད་པའི་འབད་བརྩོན་བྱས་
ཡོད་པ་དེ་ཐེ་ཚོམ་མེད་པ་ཞིག་རེད། འོན་ཀྱང་དེ་ཚོ་མཐའ་མཇུག་ལྟ་བུ་ཞིག་
གི་ཆ་འཇོག་དང་སུ་ཞིག་གིས་དཀོན་མཆོག་གི་རྣམ་པ་དེ་གཅིག་ལྟ་བུ་ཞིག་ཡིན་
པ་ཡིད་ལ་འཁོར་མྱོང་མེད་པ་ཞིག་རེད། རྒྱ་གར་གྱི་དད་གུས་ལྡན་པའི་ཆོས་
པ་རྣམས་ཀྱིས་དཀོན་མཆོག་གི་རྣམ་པ་དེ། བྱེ་བྲག་ཏུ་བརྗོད་དུ་མེད་པའི་རྣམ་
པ་སྣ་ཚོགས་པའི་ཕ་རོལ་དུ་སོན་པར་བྱེད་བཞིན་ཡོད་པ་དེ་ཁས་ལེན་མ་བྱས་
པ་བྱེད་ཀྱིན་མེད་པ་དང་། དེ་ནི་ཆོས་པ་རང་གི་ངོར་བདེན་སྲིད་པ་ཞིག་ཏུ་ངོས་
ལེན་བྱེད་བཞིན་ཡོད་པ་ཞིག་རེད། ཅེས་སྨྲས།
སུའུ་ཆར་རས་ཐ་ཡིས། དེ་ཕལ་ཆེར་རྣམ་དཔྱོད་ལྡན་པའི་ཆོས་པ་རྣམ་
དག་ཅིག་གི་ངོར་བདེན་སྲིད་པ་ཞིག་རེད། འོན་ཀྱང་གཞན་ལ་ག་འདྲ་ཞིག་རེད་
དམ། ཞེས་དྲིས།
གྷོ་ར་ཡིས། ངས་ག་དུས་ཡིན་ན་རྒྱལ་ཁབ་ཚང་མའི་ནང་དུ་སྐྱེ་བོ་བླུན་
ཞིང་རྨོངས་པ་རྣམས་ཀྱིས་བདེན་པའི་གོ་དོན་ཕྱིན་ཅི་ལོག་ཏུ་འགྲེལ་བཞིན་ཡོད་
པའི་ངོས་ལེན་བྱེད་ཀྱིན་ཡོད། ཅེས་ལན་བཏབ།
སུའུ་ཆར་རས་ཐ་ཡིས། འགོག་རྐྱེན་ལ་ཅི་མི་སྙམ་པར་ཨུ་ཚུགས་ཀྱིས།
ཡིན་ནའང་དེ་ལྟ་བུའི་བདེན་པ་ལ་ཕྱིན་ཅི་ལོག་ཏུ་འགྲེལ་བར་བྱེད་པ་དེ་ང་ཚོའི་
རྒྱལ་ཁབ་ཀྱི་ནང་དུ་ཚད་ལས་བརྒལ་བ་བྱུང་ཡོད་པ་དེ་ནང་བཞིན་རྒྱལ་ཁབ་
གཞན་གྱི་ནང་དུ་བྱུང་མེད་པ་ཞིག་རེད་དམ། ཞེས་དྲིས།
གྷོ་ར་ཡིས། དེ་ཕལ་ཆེར་བདེན་སྲིད་པ་ཞིག་རེད། ཅེས་ལན་བཏབ་
པ་དང་མཉམ་དུ། དེ་ག་རེ་རེད་ཟེར་ན། རྒྱ་གར་གྱིས་ཕྲ་བ་དང་རགས་པ།
320-

ཕྱི་དང་ནང༌། རྣམ་ཤེས་དང་བེམ་པོ་སོགས་ཀྱི་རྣམ་པ་གཉིས་ཀའི་ལྡོག་ཕྱོགས་
ནས་བདེན་པ་དེ་ཡོངས་སུ་རྫོགས་པར་ངོསའཛིན་བྱེད་རྒྱུར་རེ་འདུན་དང་ཡིད་
སྨོན་བྱེད་བཞིན་ཡོད་པ་དང་། སྐྱེ་བོ་སུ་ཞིག་གིས་ཕྲ་བའི་རྣམ་པ་ཡིད་ལ་བྱེད་
མི་ཐུབ་མཁན་དེ་རྣམས་ལ་རགས་པའི་སྟེང་དུ་གོ་སྐབས་འཛིན་རྒྱུའི་དུས་ཚོད་
རག་གི་ཡོད། ཁོང་ཚོའི་རྨོངས་པ་མ་རིག་པ་དེ་ཡིས་དེའི་སྟེང་དུ་རྩོལ་སྒྲུབ་བགྱིས་
པའི་མཇུག་འབྲས་ལ་བདེན་པའི་གོ་དོན་འགྲེལ་ལོག་ཁྱད་མཚར་བོ་འདི་འབྱུང་
གི་ཡོད་པ་རེད། དེ་དེ་བཞིན་དུ་ང་ཚོ་ལ་མ་ཡུམ་རྒྱ་གར་གྱིས་ལུས་དང་སེམས་
ཀྱི་བྱ་སྤྱོད་སོགས་ཀྱི་ཁྲོད་དུ་ལག་ལེན་དོན་འཁྱོལ་ཡོང་བ་ལ་འབད་བརྩོན་ཤུགས་
དྲག་བྱས་པའི་རླབས་ཆེན་གྱི་ཁ་ཕྱོགས་རྣམ་པ་སྣ་ཚོགས་ཤིག་བསྟན་ཡོད་པ་དེ་
ལས་ཁ་བྲལ་བྱས་ཏེ་རྩ་མེད་གཏོང་བར་བྱེད་པ་དེ་འདྲ་ཞིག་ནམ་ཡང་ཡོང་གི་
མ་རེད། ཕྱོགས་གང་ནས་བལྟས་ཀྱང་དཀོན་མཆོག་ཁོང་བདེན་པ་ཡིན་པ་དང་
ཁོང་ནི་གཟུགས་དང་གཟུགས་མེད་ཀྱི་རྣམ་པ་དང་། དེ་བཞིན་དུ་ཕྱི་རོལ་གཟུགས་
ཀྱི་རྣམ་པ་འཛིན་པའི་དབང་ཤེས་དང་ནང་གི་རྟོག་མེད་མངོན་སུམ་གྱི་ཤེས་པ་
མཐའ་དག་གི་ཁྲོད་ན་ཡོད་པ་ཞིག་རེད། གཞན་དུ་ན་དེའི་ཚབ་ཏུ་གླེན་རྟགས་
ཀྱི་ཁས་ལེན་དཀོན་མཆོག་ཡོད་པར་སྨྲ་བའི་གྲུབ་མཐའ་དང་། དཀོན་མཆོག་
མེད་པར་འདོད་པའི་ལྟ་གྲུབ་གཉིས་ཀྱི་གཞི་མཐུན་ལྟ་བུའི་ཆོས་ལུགས་ནང་འགལ་
ཅན་ཁོ་ན་ཞིག་ཁས་ལེན་བྱེད་དགོས་འབྱུང་བ་དང༌། རྣ་བར་མི་འགྲོ་ཞིང་གཞི་
རྩ་མེད་པ་དེ་ལྟ་བུ་ཞིག་དུས་རབས་བཅོ་བརྒྱད་པའི་ཡོ་རོབ་གླིང་གིས་དར་སྤེལ་
བྱས་ནས་བསྡད་པ་རེད། ཅེས་སྨྲས།
སུའུ་ཆར་རས་ཐ་ཡིས་རྟོག་འཆར་གྱི་སེམས་པ་རྒྱ་ཡན་དུ་ཤོར་ནས་མོ་ཁུ་
321-

སིམ་མེར་བསྡད་ཡོད་པ་མཐོང་སྐབས། གྷོ་ར་ཡིས། ཁྱོད་ཀྱིས་ང་རང་ལུགས་
ཞེན་འཛིན་བྱེད་པའི་མི་ཞིག་དང་གློབུར་དུ་ལམ་ལུགས་ལ་ཆགས་ཞེན་ཆེ་བའི་ཕྱོགས་
སུཁ་འགྱུར་བ་དེ་ཚོའི་ནང་གི་གཅིག་མ་མཐའ་ཡང་རེད་སྙམ་པའི་བསམ་བློགཏན
ནས་མ་གཏོང་རོགས། ངའི་སྐད་ཆ་རྣམས་ཀྱི་གོ་དོན་དེ་ཚིག་གི་འབྲུ་གཉེར་བའི
ངོ་གདོང་གི་སྒྲས་ཟིན་ཙམ་ཞིག་མིན། གང་ཞིག་ངས་ངོས་ཟིན་ནས་ཡོད་པའི་རྒྱ
གར་གྱི་རྣམ་རོལ་འདྲ་མིན་སྣ་ཚོགས་ཤིག་གཅིག་མཇུག་གཉིས་མཐུད་བྱས་ནས་
འགོག་ཏུ་མེད་པར་ཡོང་བཞིན་ཡོད་པ་དེས། ངའི་སེམས་པ་དེ་བརྗོད་དུ་མེད་པའི་
ཏིང་ངེ་འཛིན་གྱི་བདེ་བ་ཟད་དུ་མེད་པ་གཏིང་ཟབ་ཅིང་གོང་ན་མེད་པ་ཞིག་དང་རོ་
གཅིག་ཏུ་གྱུར་པ་བྱས་ནས་ཡོད་པ་དང༌། མ་ཡུམ་རྒྱ་གར་གྱིས་འབད་པ་དོན་དུ་
གཉེར་བའི་རྣམ་པ་འདྲ་མིན་སྣ་ཚོགས་ཤིག་ཡོད་པ་འདི་ཡིས། ང་རང་གི་རྒྱལ་
ཁབ་ཀྱི་ཡུལ་མི་བླུན་ཞིང་རྨོངས་པ་ཆེས་མང་པོ་ཞིག་དང་། དབུལ་ཕོངས་ཀྱིས་མནར་
ཞིང་ཉམ་ཐག་པའི་སྐྱེ་བོ་རྣམས་དངལྷན་ཅིག་ཏུ་ས་ཡི་རྡུལ་གྱི་ཁྲོད་དུ་ལངས་ནས་
འདུག་པ་ལ་འཁུམ་པར་བྱེད་པ་ལས་རིང་དུ་ཟློག་ཐབས་བྱེད་ཀྱིན་འདུག རྒྱ་གར
གྱི་གོ་དོན་བསླབ་བྱ་འདི་སྐྱེ་བོ་ཁ་ཤས་ཀྱིས་ཤེས་ཡོད་སྲིད་པ་ཞིག་དང་ཁ་ཤས་ཀྱིས་
ཤེས་མེད་སྲིད་པ་ཞིག་རེད། དེས་ངའི་ཚོར་བ་ལ་མི་འདྲ་བའི་འགྱུར་བ་གང་ཡང་
མི་གཏོང་ཞིང༌། ང་རྒྱ་གར་ཆ་ཚང་བ་དང་གཅིག་ཡིན་ཞིང་མ་ཡུམ་རྒྱ་གར་གྱི་
མི་ཚང་མ་ངའི་རེད། ང་ལ་ཕྱོགས་གང་ཙིའི་ཐད་ནས་རྒྱ་གར་གྱི་རྣམ་པར་ཤེས་
པའི་བླ་སྲོག་གིས་གསང་བའི་སྒོནས་མུ་མཐུད་དུ་བྱ་བ་སྒྲུབ་བཞིན་ཡོདཔ་ལ་ཐེ་ཚོམ་
མེད། ཅེས་སྨྲས།
གྷོ་ར་ཡི་སྐད་ཆ་རྣམས་ཁོའི་སྟོབས་ཤུགས་ཆེ་བའི་ངག་གི་གདངས་སུ་ཐོན་
322-

པ་ལ་བལྟས་ན། ཁང་པ་དེའི་རྩིག་གྱང་རྣམས་དང་ཡོ་བྱད་འཛིན་ཆས་ཆ་ཚང་
འདར་སིག་རྒྱག་གི་ཡོད་པ་ལྟ་བུ་ཞིག་རེད། སྐད་ཆ་དེ་ཚོའི་ནང་དུ་སུའུ་ཆར་
རས་ཐ་ཡིས་ཚོད་དཔག་བྱས་ཏེ་ཡོངས་སུ་རྫོགས་པ་ཤེས་ཐུབ་པ་ཞིག་མེད་ནའང་།
མངོན་གྱུར་དུ་འབྱུང་ལ་ཉེ་བའི་ཐོག་མའི་དུས་ཀྱི་རླབས་ཕྲེང་གི་འགྱུར་བ་དེ་གཡོ་
བ་མེད་པར་འགོ་ཚུགས་པ་དང༌། དེ་ལྟ་བུའི་ལག་ལེན་དོན་འཁྱོལ་གྱི་མི་ཚེ་དེ་
ཁྱིམ་གྱི་འཆིང་ཐག་གི་ལྕགས་སྒྲོག་ནང་དུ་ཡོངས་སུ་ཚུད་པ་ལ་བརྟེན་ནས་ཡོད་
པ་འམ། ཡང་ན་ཆོས་ལུགས་བྱེ་བྲག་པ་ཞིག་གི་ཟུག་རྔུ་དྲག་པོ་ཞིག་གི་དབང་
ཤུགས་ཀྱིས་མོའི་ལུས་སེམས་ཡོངས་སུ་གནོན་པར་བྱས།
སྐད་ཆ་དེ་ལས་མང་བ་ཞིག་མ་བཤད་པར་རེ་ཞིག་བསྡད་ཅིང་དེའི་རྒྱུ་
མཚན་ནི་རྡོ་སྐས་ཀྱི་ཕྱོགས་ནས་མི་ཞིག་རྒྱུག་ཤར་བློད་ནས་ཡོང་བཞིན་ཡོད་པར་
མ་ཟད་ད་དུང་བུ་མོ་ལྟ་བུ་ཞིག་གི་བཞད་གད་ཀྱི་སྒྲ་ཡང་གྲགས་ནས་ཡོང་བཞིན
ཡོད་པའི་རྒྱུ་མཚན་གྱིས་རེད། ཕེ་རེ་ཤུ་བྷ་བྷུ་ཁོང་གི་བུ་མོ་རྣམས་དང་ལྷན་དུ་
ཕྱིར་ལོག་ཅིང་སུའུ་དྷེར་གྱིས་ཁོའི་ནམ་རྒྱུན་ལྟར་གྱི་བརྩེ་དགའི་སྤྲོ་ཉམས་ཤིག་
བུ་མོ་རྣམས་ལ་རྩེ་བཞིན་དུ་ནང་ལ་འབྱོར།
ལོའི་ཏྭ་དང་སཱ་ཏི་ཤ་གཉིས་ནང་དུ་འཛུལ་སྐབས་ཁོ་གཉིས་ཀྱིས་གྷོར་མཐོང
ཞིང་དེར་བརྟེན་ཁོ་གཉིས་ཀྱིས་སྤྱོད་ལམ་སྒམ་པོ་དེ་རང་སོར་བསྐྱངས་ནས་མར་
བསྡད། འོན་ཀྱང་ལཱ་བྷོན་ཡ་ཚབ་ཚུབ་ཀྱི་ངང་ནས་ཕྱི་ལ་ཐོན་ཞིང་། སྐབས་
དེར་སྭ་ཏི་ཤ་བྷི་ནོ་ཡི་ཕྱོགས་སུ་གསེག་འགྲོས་བྱས་ཏེ་ཕྱིན་ནས་ཁོ་ལ་ལྐོག་བཤད་
རྒྱག་རྒྱུའི་འགོ་བཙུགས། ལོ་ལི་ཏཱ་ཡིས་རྐུབ་བཀྱག་ཅིག་སུའུ་ཆར་རས་ཐ་ཡི་
རྒྱབ་ངོས་སུ་འཐེན་ནས་ཕྱེད་ཀ་མི་མངོན་པ་བྱས་ནས་དེར་མར་བསྡད།
-323-

དེ་རྗེས་ཕེ་རེ་ཤུ་བྷ་བྷུ་ནང་དུ་འཛུལ་ནས་ཡོང་པ་དང་མཉམ་དུ་ངག་ནས།
ང་ཕྱིར་ལོག་རྒྱུ་དེ་ཧ་ཅང་འཕྱི་བོ་ཆགས་སོང་། ངས་ཚོད་དཔག་བྱས་ན་ཕེ་ནུས་
བྷ་བྷུ་ཕྱིན་ཚར་ཡོད་རྒྱུ་རེད། ཕྱིན་སོང་ངམ། ཞེས་དྲིས་ནའང་སུའུ་ཆར་རས་
ཐ་ཡིས་དེ་ལ་ལན་གང་ཡང་མ་བརྒྱབས།
འོན་ཀྱང་བྷིནོ་ཡིས། ཕྱིན་སོང་། ཁོང་གིས་སྒུག་ཐུབ་མ་སོང་། ཞེས་སྨྲས།
གྷོ་ར་ཡར་ལངས་ནས་ཕེ་རེ་ཤུ་བྷ་བྷུ་ལ་མགོ་བོ་ནང་དུ་བསྒུར་ནས་གུས་
ཞབས་ཆེན་པོ་ཞིག་བྱས་པ་དང་འབྲེལ་ངག་ནས། ང་ཚོ་ཡང་ངེས་པར་དུ་འགྲོ་
དགོས་ཡོད། ཅེས་སྨྲས།
ཕེ་རེ་ཤུ་བྷ་བྷུ་ཡིས། ང་ལ་དེ་རིང་ཁྱོད་དང་མཉམ་དུ་སྐད་ཆ་བཤད་རྒྱུའི་
གོ་སྐབས་ཆེན་པོ་རག་མ་བྱུང༌། ངའི་རེ་བ་ལ་ཁྱོད་ལ་དུས་ཚོད་ཡོད་པའི་སྐབས་
སུ་མཚམས་མཚམས་ལ་ང་དང་ཐུག་འཕྲད་བྱེད་རྒྱུའི་རེ་བ་ཡོད། ཅེས་སྨྲས།
གྷོར་དང་བྷི་ནོ་གཉིས་ཕྱི་ལ་འཐོན་པར་བྱེད་པའི་སྐབས་ཏག་ཏག་ལ་ཁྱིམ
བདག་མ་བྷ་རོ་དྷ་ནང་དུ་འཛུལ་ནས་ཡོང་ཞིང་། ཁོ་གཉིས་ཀས་མོ་ལ་མགོ་
བོ་བསྒུར་ནས་གུས་ཞབས་བྱས་པའི་སྐབས་དེར། མོས་སྐད་ཤུགས་ཆེན་པོ་ཞིག་
བརྒྱབས་ཏེ། ག་རེ། འགྲོ་རྒྱུའི་གྲ་སྒྲིག་བྱས་ཟིན་ནམ། ཞེས་དྲིས།
གྷོ་ར་ཡིས་ཧོབ་སྟེ། ཡིན། ཞེས་ལན་བརྒྱབས།
སྐབས་དེར་བྷ་རོ་དྷ་བྷི་ནོ་ཡི་ཕྱོགས་སུ་ཁ་བསྒྱར་ནས། ཡིན་ནའང་།བྷི་
ནོ་བྷ་བྷུ། ངས་ཁྱོད་འགྲོ་འཇུག་གི་མིན། ཁྱོད་ཀྱིས་ངེས་པར་དུ་དགོང་ཟས་
ང་ཚོ་དང་མཉམ་དུ་ཟ་རོགས། དེར་མ་ཟད་ཁྱོད་ལ་ངས་གནས་ཚུལ་ཞིག་གི་
སྐོར་ལ་ཡང་ཁ་བརྡ་བྱེད་དགོས་ཡོད། ཅེས་སྨྲས།
--324-

སཱ་ཏི་ཤ་མགྲོན་འབོད་དེ་ལ་དགའ་ཚོར་ཆེན་པོ་སྐྱེས་པ་དང་ཆབས་ཅིག་མཆོང་
ལྡིང་ཞིག་བརྒྱབས་ཏེ་བྷི་ནོ་ཡི་ལག་པ་ནས་བཟུང་སྟེ། རེད། རེད། ཨ་མ། བྷི་
ནོ་བྷ་དྷུབྷུ་འགྲོམ་འཇུག ཁོ་དེ་རིང་དགོང་མོ་ངེས་པར་དུ་ང་མཉམ་དུ་འདིར་ཉལ་དགོས་
ཡོད། ཅེས་སྨྲས།
བྷི་ནོ་ཡིས་དེ་ལ་ལན་རྒྱག་རྒྱུ་ལ་སོམ་ཉི་སྐྱེ་བཞིན་པའི་སྐབས་སུ་བྷ་རོ་དྷ་བྷོ་ར
ཡི་ཕྱོགས་སུ་ཁ་འཁོར་ཏེ། ཁྱོད་རང་གིས་ངེས་པར་དུ་བྷི་ནོ་བྷ་བྷུ་འཁྲིད་རྒྱུ་ཡིན་
ནམ། ཁྱོད་ལ་དམིགས་བསལ་དུ་ཁོ་དགོས་ཀྱིན་འདུག་གམ། ཞེས་དྲིས།
གྷོ་ར་ཡིས་དེ་མ་ཐག་ཏུ། མིན། མིན། ཁོ་ང་ལ་ངེས་པར་དུ་དགོས་
ཀྱིན་མེད། ཅེས་དང༌། བྷི་ནོ། ཁྱོད་རང་འདིར་སྡོད། ང་འགྲོ་རྒྱུ་ཡིན།
ཞེས་བརྗོད་ནས་ཕྱི་ལ་ཐོན།
ནམ་ཞིག་ཁྱིམ་བདག་མ་བྷ་རོ་དྷ་ཡིས་གྷོ་ར་ལ་ཁོ་མཚན་མོ་དེར་འདུག་
ཆོག་པའི་ཆོག་མཆན་ཞུ་བཞིན་པའི་སྐབས་སུ། བྷི་ནོ་ཡིས་ལོ་ལི་ཏཱ་ལ་ལྐོག་ཏུ་
མིག་མདའ་ཞིག་འཕེན་རྒྱུ་ལ་བཀག་འགོག་བྱེད་མ་ཐུབ་པར་བརྟེན། མོའི་གདོང་
ལ་འཛུམ་མདངས་ཤིག་བྱུང་བ་དང་ཆབས་ཅིག་ཁ་ཕར་ཕྱོགས་སུ་བསྒྱུར། བྷི་
ནོ་ཡིས་ལོ་ལི་ཏཱ་ཡིས་རང་སྣང་གང་དྲན་དུ་ཟུར་ཟའི་དགོད་འཛུམ་ཅུང་ཟད་ཅིག་
བྱས་པ་ལ་སྡང་སེམས་བྱེད་རྒྱུ་དེ་སྲིད་མཐའ་ཙམ་ཞིག་ཡིན་ནའང་། དེ་ཁོ་ལ་
ཚེར་མས་བཙུགས་པ་ལྟ་བུ་ཞིག་ཏུ་གྱུར། ནམ་ཞིག་ཁོ་བསྐྱར་དུ་མར་བསྡད་
ཚེ་ལོ་ལི་ཏཱ་ཡིས། བྷི་ནོ་བྷ་བྷུ། ཁྱོད་རང་འདི་ནས་དེ་རིང་ཐར་ཐབས་བྱེད་པ་
ལ་དེ་ལས་སྤྱང་གྲུང་དོད་པ་ཞིག་བྱེད་རྒྱུ་ཡོད་པ་མ་རེད་དམ། ཞེས་སྨྲས།
བྷི་ནོ་ཡིས། ག་རེ་བྱས་ནས། ཞེས་དྲིས།
325-

ལོ་ལི་ཏཱ་ཡིས། ཨ་མས་ཁྱེད་རང་གང་བྱེད་འདི་བྱེད་མེད་པའི་གནས་
སྟངས་ཤིག་གི་ནང་ལ་འཇོག་རྒྱུའི་ལྐོག་ཇུས་ཀྱི་འཆར་གཞི་ཞིག་བཏོན་སོང་། ང་
ཚོ་ལ་ཁྲིམས་དཔོན་གྱི་སོ་ནམ་ཞིང་ལས་ཀྱི་མཛད་སྒོའི་འཁྲབ་སྟོན་ལ་འཁྲབ་སྟོན་
མི་སྣ་ཞིག་གིས་འདང་གི་མི་འདུག དེར་བརྟེན་ཨ་མས་སྟོང་ཆ་དེ་བརྒྱང་རྒྱུ་
ཁྱོད་ཀྱི་སྟེང་དུ་གཏན་འཁེལ་བྱས་སོང༌། ཞེས་འགྲེལ་བཤད་བརྒྱབས།
བྷི་ནོ་ཡིས་སྐད་ཤུགས་ཆེན་པོ་ཞིག་དང་བཅས། དཀོན་མཆོག་མཁྱེན།
ངས་དེ་གཏན་ནས་བྱེད་ཐུབ་རྒྱུ་མེད། ཅེས་སྨྲས།
ལོ་ལི་ཏྭ་གད་མོ་ཤིག་ཤོར་བ་དང་ཆབས་ཅིག ངས་དང་པོ་རང་ནས
ཨ་མ་ལ་བཤད་པ་ཡིན། ཁྱོད་ཀྱི་གྲོགས་པོས་ཁྱོད་ལ་འཁྲབ་སྟོན་འདིའི་ནང་
གི་ཆ་ཤས་ཤིག་ནམ་ཡང་ལེན་འཇུག་གི་མ་རེད་ཅེས་བརྗོད་པ་ཡིན། ཞེས་སྨྲས།
བྷི་ནོ་གནོན་ཤུགས་དེ་ལ་གཉའ་འཁུམ་པ་དང་ཆབས་ཅིག ང་ཚོས་ངེས་
པར་དུ་ངའི་གྲོགས་པོའི་བསམ་ཚུལ་ཐོག་ལ་སྐད་ཆ་བཤད་དགོས་ཡོད་པ་ཞིག་མ
རེད། ཡིན་ནའང་ངའི་མི་ཚེ་ནང་ལ་འཁྲབ་སྟོན་གྱི་བྱ་བ་ནམ་ཡང་བྱེད་མྱོང་མེད།
ག་རེ་བྱས་ནས་ངའི་མགོ་ལ་ལས་ཀ་དེ་བཙན་འཇོག་བྱས་པ་རེད་དམ། ཞེས་སྨྲས།
ལོ་ལི་ཏཱ་ཡིས། འོ་ན་ང་ཚོས་མི་ཚེ་ཧྲིལ་པོ་ལ་འཁྲབ་སྟོན་བྱས་ནས་བསྡད་
པ་རེད་ཁྱོད་ཀྱིས་བསམ་ཀྱིན་འདུག་གམ། ཞེས་དྲིས།
སྐབས་འདིར་ཁྱིམ་བདག་མ་བྷ་རོ་དྷ་ཚུར་བསྐྱར་དུ་སླེབས་ཤིང་ལོ་ལི་ཏཱ་
ཡིས། ཨ་མ། ཁྱོད་ཀྱིས་ཁོའི་གྲོགས་པོ་ལ་ཁོ་ལ་ཁས་ལེན་དུ་འཇུག་རྒྱུའི་སྐུལ་
ལྕག་གཏོང་མ་ཐུབ་ན། བྷི་ནོ་བྷ་བྷུ་ང་ཚོའི་འཁྲབ་སྟོན་ནང་ལ་འཇུག་རྒྱུའི་གདན
ཞུ་བྱས་པ་དེ་བེད་སྤྱོད་མེད་པ་ཞིག་རེད། ཅེས་སྨྲས།
326-

བྷི་ནོ་བློ་ཕམ་དང་བཅས་སྐད་ཆའི་འཕྲོ་བཅད་དེ། དེ་ངའི་གྲོགས་པོས
མོས་མཐུན་ངོས་ལེན་བྱེད་མིན་གྱི་གནད་དོན་ཞིག་མ་རེད། ང་རང་ཉིད་ལ་
འཁྲབ་སྟོན་བྱེད་རྒྱུའི་འཇོན་ཐང་མེད་པ་ལ་ཐུག་པ་ཞིག་རེད། ཅེས་སྨྲས།
བྷ་རོ་དྷ་ཡིས་སྐད་ཤུགས་ཆེན་པོ་ཞིག་བརྒྱབས་ཏེ། ཁྱོད་ཀྱིས་དེའི་སྐོར་
ལ་སེམས་ཁྲལ་མ་བྱེད། ང་ཚོས་མགྱོགས་མྱུར་དུ་ཁྱོད་ལམ་ཀ་དེའི་ནང་ལ་འཇོག་
ཐུབ་རྒྱུ་རེད། ཁྱོད་ཀྱིས་བུ་མོ་འདི་ཚོ་ལ་འཁྲབ་སྟོན་བྱེད་པའི་འཇོན་ཐང་ཡོད་
པ་དང་། ཁྱོད་རང་ཉིད་ལ་འཇོན་ཐང་དེ་མེད་ཅེས་རྗོད་བཞིན་ཡོད་དམ། དེ་
འདྲའི་ཅོལ་ཆུང་། ཞེས་སྨྲས། གང་ལྟར་བྷི་ནོ་ལ་འཁྲབ་སྟོན་དེ་ལ་གཡོལ་
ཐབས་བྱེད་རྒྱུའི་ཐབས་ལམ་གཞན་གང་ཡང་ལྷག་མེད་པ་ཞིག་རེད།། །།

ལེའུ་ཉེར་གཅིག་པ།
%» ༧up
༄༅། གྷོ་ར་ཁང་པ་དེ་ནས་འཐོན་པར་བྱེད་པའི་ལམ་བར་ནས་ཁོས་
ནམ་རྒྱུན་ལྟར་གྱི་གོམ་འགྲོས་ལྟར་གོམ་པ་མ་བརྒྱབས་ཤིང༌། ཁོ་ནང་དུ་ཐད་
ཀར་འགྲོ་རྒྱུའི་ཚབ་ཏུ་གཙང་ཆུ་ཆེན་པོ་ཐུར་དུ་རིམ་པར་འབབ་བཞིན་ཡོད་པའི་
ཕྱོགས་སུ་འཆམ་འཆམ་དུ་ཕྱིན། ཉི་མ་དེ་དུས་ཆུ་བོ་གངྒ་དང་དེའི་ཆུ་འགྲམ་
རྣམས་སུ་ཚོང་དོན་གྱི་འདོད་རྔམ་ཡིད་དུ་མི་འོང་བ་དེས་ཚོང་དོན་གྱི་བསླུ་བྲིད་
ཁྱེར་ནས་བཙན་འཛུལ་བྱས་མེད་པར་བརྟེན། ཆུ་བོ་གངྒཱའི་འཁྲིས་སུ་མེ་འཁོར་
གྱི་འབབ་ཚུགས་དང་གངྒཱ་འཕྲེད་དུ་གཅོད་པའི་ཟམ་པ་སོགས་གང་ཡང་མེད་པར་
མ་ཟད། དགུན་དུས་ཀྱི་མཚན་མོའི་ནམ་མཁའ་དེ་ལ་མི་ཚོགས་མང་པོའི་འཚང་
ག་ཆེ་བའི་གྲོང་ཁྱེར་གྱི་དུ་དྲེག་གིས་ཀྱང་ཁེངས་མེད་པ་ཞིག་རེད། སྐབས་དེ་
དུས་གཙང་ཆུ་ཆེན་པོས་རང་ཉིད་ལ་གོམས་འདྲིས་ཡོད་པའི་རང་ཉིད་ཀྱི་ཞི་བདེའི་
བསླབ་བྱ་དེ་རྒྱང་ཐག་རིང་བའི་ཧི་མ་ལ་ཡི་རི་བོ་ནག་ནོག་གི་དྲི་མའི་སྐྱོན་དང་
བྲལ་བ་རྣམས་ཀྱི་རྩེ་མོ་ནས་གྲོང་ཁྱེར་ཀ་ལི་ཀ་ཏཱའི་ཐལ་རྡུལ་འཚུབ་པོའི་ཁྲོད་དུ་
328

འདྲེན་པའི་ལས་སུ་བརྩོན་བཞིན་ཡོད་པ་ཞིག་རེད།
རང་བྱུང་ཁམས་ཀྱི་དངོས་པོའི་གཤིས་ལུགས་ལ་གྷོ་ར་ཡི་སེམས་ཀྱི་
དམིགས་གཏད་ཡོངས་སུ་འཕྲོག་པར་བྱེད་པའི་གོ་སྐབས་ནམ་ཡང་རེག་མྱོང་
མེད་པ་ཞིག་རེད། གང་ཡིན་ཟེར་ན། ཁོའི་སེམས་པ་དེ་དུས་རྟག་ཏུ་རང་གི་
སེམས་པ་ཉིད་ཀྱི་འབད་པའི་རྩོལ་བ་ནང་དུ་བྲེལ་ཚུབ་ཀྱི་སྒོ་ནས་ཞུགས་བཞིན་
ཡོད་པ་དང་། ཁོས་ནམ་ཡང་རང་གི་ཉེ་འཁོར་ན་ཡོད་པའི་རང་བྱུང་ཁམས་
ཀྱི་དངོས་པོ་རྣམས་ཀྱི་ཆ་ཤས་ཀྱི་སྟེང་དུ་དེ་ལྟ་བུའི་དོ་སྣང་བྱེད་མྱོང་མེད་པར་མ་
ཟད། རང་བྱུང་ཁམས་ཀྱི་དངོས་པོ་རྣམས་ཁོའི་སེམས་ཀྱི་རྩོལ་སྒྲུབ་རྣམས་ཀྱི་
ཐད་ཀའི་དམིགས་ཡུལ་ངོ་མ་ཞིག་ཀྱང་མ་རེད།
གང་ལྟར་ཡང་མཚན་མོ་དེར་ནམ་མཁའ་ཡི་བསླབ་བྱ་དང་ལྷན་དུ་ནམ་
མཁའ་ཡི་ཁྲོད་དུ་ཡོད་པའི་མུན་ནག་གི་སྐར་མའི་འོད་མདངས་ཀྱིས་ཁོའི་ཚེ་སྲོག་
དང་དེའི་བདེ་སྡུག་གི་ཚོར་བ་ཕྲ་མོའི་རིགས་མཐའ་དག་ལ་གཡོ་འགུལ་བཏང་།
གཙང་ཆུ་ཆེན་པོ་དེ་རླབས་ཕྲེང་གི་གཡོ་བའི་སྒྲ་དང་བྲལ་ཞིང་། གྲུ་གཟིངས་
རྣམས་གང་དུ་བཏགས་པའི་འབབ་ཚུགས་ས་ཆ་རྣམས་ཀྱི་གློག་འོད་ཀྱི་སྣང་བ
དེ་ཕྱི་ལ་ཆེམ་ཆེམ་དུ་འཕྲོ་ཞིང་། རབ་རིབ་ཏུ་གྱུར་པའི་མུན་ནག་གི་སྤྲིན་པ་ཐམས་
ཅད་ཕར་བལྟས་ན། ཕར་ཕྱོགས་ཀྱི་གཙང་པོའི་འགྲམ་གྱི་ལྗོན་ཤིང་རྣམས་ཀྱི་
ལོ་འདབ་ཚང་ཚིང་དུ་འཁྲུགས་པའི་ཁྲོད་དུ་འདུ་རུབ་བྱེད་བཞིན་ཡོད་པ་ལྟ་བུ་
ཞིག་ལ། ཡུལ་ལྗོངས་ཀྱི་བཀོད་པ་ཡོངས་སུ་རྫོགས་པ་དེ་ཡི་སྟེང་དུ་སྐར་མ་ཕུར་
བུ་ཡིས་སྤྱང་གྲུང་དོད་པོའི་དཔྱད་ཤེས་བསྟེན་ནས་མཚན་མོ་དེ་ལ་ལྟ་ཞིབ་བྱེད་
བཞིན་ཡོད་པ་འདྲ་བོ་ཞིག་རེད།
329-

དུས་སྐབས་འདི་དག་ལ་གྷོ་ར་རང་ཉིད་ཀྱི་བསམ་བློའི་རྟོག་འཆར་དང་
ལུས་ཀྱི་གཡོ་འགུལ་གྱི་འཛམ་གླིང་ཁྲོད་དུ་གཅིག་པུར་ལུས། ད་ལྟ་ཅི་ཞིག་བྱུང་
བ་རེད་དམ། ཁོ་རང་བྱུང་ཁམས་ཀྱི་འབྲེལ་ལམ་གྱི་གནད་དོན་ཁ་ཤས་ཀྱི་ལྡོག་
ཕྱོགས་ལ་གསོ་སྐྱོང་བྱས་ནས་ཡོད་པ་དང་། དུས་དེ་ནས་བཟུང་གཙང་ཆུ་ཆེན་
པོ་དེའི་ཆུ་ཀླུང་ཟབ་ཅིང་གཏིང་དཔོག་དཀའ་བ་དང༌། ཆུ་འགྲམ་གྱི་ལྗོན་ཤིང་
གི་ཕུང་པོ་ལང་ལོང་དུ་གཡོ་ཞིང་། མགོ་སྟེང་ན་ཡོད་པའི་གཞལ་དུ་མེད་པའི་
མུན་ནག་གི་ནམ་མཁའ་སོགས་ཀྱིས་ཁོ་ལ་དགའ་བསུ་དང་ལེན་བྱས།
གྷོ་ར་ཡི་སེམས་ལ། མཚན་མོ་དེར་ཁོ་རང་གིས། རང་ཉིད་རང་བྱུང་
ཁམས་ཀྱི་རང་འགུལ་གྱི་གཡོ་འགུལ་ལ་མགོ་འབུལ་ལུས་འབུལ་བྱས་ཏེ། འདོད་
པའི་གཞན་དབང་དུ་གྱུར་ཡོད་པ་ཚོར། ལམ་ཟུར་གྱི་ཚོང་པ་ཞིག་གི་ཡིག་ཚང་
གི་འགྲམ་གྱི་མེ་ཏོག་ལྡུམ་རའི་ཕྱོགས་ནས། ཕྱི་རྒྱལ་ནས་ཐོན་པའི་མེ་ཏོག་གི་
འཁྲི་ཤིང་ཁ་ཤས་ཀྱི་རྒྱུས་མེད་བསུང་ཞིམ་གྱིས་རང་ཉིད་ཀྱི་ཞི་འཇམ་གྱི་རེག་བྱའི་
ཚོར་འདུ་དེ། གྷོ་ར་ཡི་ངལ་གསོ་མེད་པའི་ཚེ་སྲོག་གི་སྒང་ལ་བཀྲམས། ཆུ་
ཀླུང་ཆེན་པོའི་གཙང་པོ་དེས་གང་དུ་ལྗོན་ཤིང་རྣམས་ཀྱིས་རེ་དོགས་མ་ཆོད་པའི་
མེ་ཏོག་རྣམས་འབིགས་པར་བྱེད་པ་དང༌། མངོན་པར་མི་གསལ་བའི་གྲིབ་
གཟུགས་རྣམས་གཡུག་པར་བྱེད་པའི་སྐྱེས་པ་ཕོ་ཡིས་ངལ་དུབ་མེད་པའི་རྩོལ་
བ་བསྟེན་སའི་གནས། ས་ཁམས་ཀྱི་ཞིབ་དཔྱོད་མ་བྱས་པར་མོག་མོག་ཏུ་གྱུར་
པའི་ས་གཤིན་གྱི་ཞིང་ས་ཁ་ཤས་ཀྱི་ཆེད་དུ་ཁོ་ཕར་རྒྱང་ཐག་རིང་ས་ཞིག་སྟེ། ཆ་
རྒྱུས་མེད་པའི་གཙང་ཆུ་ཆེན་པོའི་ཆུ་འགྲམ་གྱི་ཕྱོགས་ཏེ་སྒྲིབ་གཡོག་གི་ར་རི་
དང་བྲལ་ཞིང་ཐོགས་རེག་གི་དགག་ཆ་མེད་པའི་མཁའ་འོག་ཏུ་འབོད་འགུག་
330-

བྱས། ཉིན་མོ་དེ་དག་ནི་ཕར་བལྟས་ན་མིག་ཤིན་ཏུ་ཆེན་པོ་ཞིག་ཁ་གདངས་
ནས་གཡོ་ཟོལ་མེད་པར་ཅེར་མིག་ལྟ་བཞིན་ཡོད་པ་ལྟ་བུ་ཞིག་དང་མཚན་མོ་
རྣམས་ནི་ངོ་ཚ་སྨིན་པའི་གྲིབ་གཟུགས་ཤིག་དང་འདྲ་བར་མིག་ཐུར་དུ་ཕབ་པའི་
རྫི་མ་འོག་ཏུ་འདར་སིག་རྒྱག་བཞིན་ཡོད་པ་དང་འདྲ་བོ་ཞིག་རེད།
ཞིམ་མངར་གྱི་རྦ་རླབས་གཅིག་ཏུ་རྩེན་པ་ཞིག་གིས་གྷོ་ར་ཡི་མཐའ་བསྐོར་
ནས་ཡོད་པ་དང་། དེ་ནི་སྔོན་ཆད་ཁོས་ནམ་ཡང་ཉམས་སུ་མྱོང་མེད་པའི་རྒྱུས་
མེད་ཀྱི་གདོད་མའི་དུས་ཀྱི་སྒམ་པོའི་ཡོན་ཏན་ཞིག་གི་ནང་ལ་ཁོ་འཐེན་བཞིན་ཡོད་
པ་ལྟ་བུ་ཞིག་རེད། ཁོའི་མི་ཚེ་ཧྲིལ་པོ་དེ་དུས་དང་རྣམ་པ་ཐམས་ཅད་དུ་བཙན་རྒོལ་
དཔུངའཇུག་ལ་གདོང་ལེན་བྱས་ནས་སྐྱིད་སྣང་དང་སྡིག་སྣང་གི་གཡོ་འགུལ་འོག་
ལ་ཕྱིན་ཡོད་པ་དང༌། ཁོ་ནི་ཕར་བལྟས་ན་སྟོན་དུས་ཀྱི་མཚན་མོ་འདི་ལ་གཙང་
ཆུ་ཆེནཔོ་འདིའི་འགྲམ་དུ་རང་འདོད་ཡོངས་སུ་བརྗེད་དེ་མིག་གཉིས་ཀྱི་ནང་དུ་གསལ་
ལ་མི་གསལ་བའི་སྐར་མའི་འོད་མདངས་དང་། རྣ་བ་གཉིས་ཀྱི་ནང་དུ་ངོ་བོ་ངེས་
གཏན་མེད་པའི་གྲོང་ཁྱེར་གྱི་ཀུ་ཙོའི་སྒྲ། སེམས་ཀྱི་ནང་དུ་ད་ལྟའི་དུས་ཀྱི་གཡོ་སྒྱུ་
ཐབས་ཇུས་ཀྱི་སེང་རས་ཀྱིས་གཡོགས་པའི་གསང་བའི་དེ་ཉིད་རྣམས་ཏེ། འཇིག་
རྟེན་གྱི་ཁམས་འདི་ལ་གང་ཞིག་འགྲེམ་སྤེལ་བྱེད་བཞིན་ཡོད་པ་དེ་རྣམས་ཡིད་ལ་
འཁོར་ནས་ཡར་ལངས་བསྡད་ཡོད་པ་ལྟ་བུ་ཞིག་ཏུ་མངོན། གང་ཡིན་ཟེར་ན།
དུས་ཡུན་རིང་པོ་ཞིག་ལ་ཁོས་མོ་སྟེ། རང་བྱུང་ཁམས་ཀྱི་ཤུགས་རྐྱེན་དབང་སྒྱུར་
ངོས་ལེན་བྱས་མྱོང་མེད་པ་དང་། ད་ལྟ་རང་བྱུང་ཁམས་ཀྱིས་ཁོ་སྒྱུ་མའི་དྲ་བ་ནང་
དུ་བཙུད་ནས་ས་གཞིའི་གོ་ལ་དང་རྒྱང་ཐག་ཉེ་བར་སྦྲེལ་ཏེ་ཁོའི་ཉི་མ་རེ་རེའི་མི་ཚེ་
དང་ཁ་འཕྲལ་ནས་མོའི་འཁོན་ལེན་དགྲ་ཤ་ལེན་བཞིན་ཡོད་པ་ལྟ་བུ་ཞིག་རེད།
331-

གྷོ་ར་རེ་དོགས་མ་ཆོད་པའི་སོམ་ཉིའི་ཁྲོད་དུ་རང་ཉིད་ཀྱི་གནས་སྟངས་
བརླགས་ནས་བྱེ་མའི་ཐང་གི་ཆུ་འགྲམ་གྱི་ཐེམ་པ་རྣམས་ཀྱི་སྟེང་དུ་མར་ཐིམ་ཞིང་།
ཁོས་ཡང་ནས་ཡང་དུ་རང་ཉིད་གང་དུ་བསྡད་པའི་གནས་དེ་ནས་རང་ཉིད་ཀྱིས་
རང་ཉིད་ལ་དྲི་བ་བཀོད་ཅིང་། གློ་བུར་དུ་བྱུང་བའི་མྱོང་ཚོར་དང༌། དེ་དག་
གི་གོ་དོན་དེ་ཁོ་ལ་ཅི་ཞིག་རེད་དམ། དེ་ནི་འཐབ་འཛིང་གི་ཁ་གཏད་དུ་བྱུང་
བའམ། ཡང་ན་ངལ་དུབ་ཀྱི་དཀའ་ངལ་ལས་རྣམ་པར་རྒྱལ་བ་གང་ཞིག་རེད་
དམ། ཡིན་ནའང་དེ་དང་ཆབས་ཅིག་ཏུ་གྷོགྷ་ར་ཡིས་རང་གི་ཁུ་ཚུར་དྲག་ཏུབསྡམས་
ཤིང༌། དེ་ནི་དགའ་ཚོར་གྱི་བཅུད་ཀྱིས་ཡོངས་སུ་གཏམས་པའི་མིག་གཉིས
ཀྱི་འདྲི་རྩད་ཀྱི་ཟུར་མདའ་ཡི་དྲན་ཤེས་ཡ་རབས་བཟང་སྤྱོད་ལྡན་པ་ཞིག་དང་།
སྤྱོད་ལམ་ཞི་ཞིང་དུལ་བ་ལ་ཤེས་རབ་ཀྱི་རྩལ་དང་ལྡན་པ་ཞིག་སྐབས་དེར་ཁོའི་
སེམས་ལ་དྲན། ཁོའི་བསམ་བློའི་འཆར་སྣང་ཁྲོད་དུ་ཁོས་འཇམ་ཞིང་མཉེན་
པའི་ལག་པ་ཟུང་གི་ཉེས་སྐྱོན་བྲལ་བའི་མཛུབ་མོ་རྣམས་ཀྱིས་རེག་བྱའི་ཚོར་བ
ཉམས་དགའ་བ་ཞིག་མྱོང་བཞིན་ཡོད་པ་ཚོར། ཁོས་ཡང་ནས་ཡང་དུ་བརྗོད་
དུ་མེད་པའི་སྤྲོ་སྣང་དང་ལྷན་དུ་ཁོ་རང་ཉིད་ཀྱི་སྐད་ཆ་རྣམས་དང་། རེ་དོགས་
མ་ཆོད་པའི་སོམ་ཉིའི་ཐེ་ཚོམ་རྣམས་ངལ་གསོའི་གནས་སུ་མུན་ནག་གི་མཚན་
མོ་འདི་ཡི་མྱོང་ཚོར་གཏིང་ཟབ་མོའི་བརྒྱུད་རིམ་འོག་ནས་ཕར་བཞག་པ་ཡིད་
ལ་ལྷང་ལྷང་དུ་དྲན་པར་བརྟེན། ཁོའི་རྒྱུད་ལ་ས་ཆ་འདི་བཞག་ནས་འགྲོ་རྒྱུ
ལ་འདོད་མོས་མེད་པའི་ཚོར་བ་ཞིག་སྐྱེ་རུ་བཅུག
ནམ་ཞིག་གྷོ་ར་མཚན་མོ་དེ་ལ་ནང་དུ་འོག་སྐབས་ཨ་ནན་དྷ་མོ་ཡེས་ཀྱིས།
བུ། ག་རེ་བྱས་ནས་དེ་འདྲ་འཕྱི་བོར་འགོར་སོང༌། ཁྱོད་ཀྱི་དགོང་ཟས་ཏོག་
332-

ཙམ་གྲང་མོ་རུ་གྱུར་འདུག ཞེས་སྨྲས།
གྷོ་ར་ཡིས། ཨོ། ཨ་མ། ང་གཙང་ཆུ་ཆེན་པོའི་ཉེ་འགྲམ་དུ་བསྡད་དེ་
དུས་ཡུན་རིང་པོ་འགོར་སོང་བ་ངས་ཤེས་མ་སོང་། ཞེས་བཤད།
ཨ་ནན་དྷ་མོ་ཡེས་ཀྱིས། བྷི་ནོ་ཁྱོད་མཉམ་དུ་མེད་དམ། ཞེས་དྲིས།
གྷོ་ར་ཡིས། མེད། ང་གཅིག་པུ་ཡིན། ཞེས་ལན་བརྒྱབས།
ཨ་ནན་དྷ་མོ་ཡེས་ཀྱི་སེམས་ལ་དོགས་པ་དང་ཐེ་ཚོམ་གང་འཚམ་ཞིག་
སྐྱེས་ཤིང་། དེ་ནི་མོས་སྔོན་ཆད་ནམ་ཡང་གྷོ་ར་ཡིས་ཆུ་བོ་གངྒཱའི་འགྲམ་ནས་
ཁེར་རྐྱང་དུ་བསམ་གཞིག་བྱས་ཏེ། དུས་ཚོད་འཕྱི་བོ་འདི་འདྲ་འགོར་འགྱང་
བྱུང་བ་མཐོང་མྱོང་མེད་པའི་རྒྱུ་མཚན་གྱིས་རེད། སེམས་པ་གཡོ་མེད་དུ་ཁུ་
སིམ་པོར་སྡོད་རྒྱུ་དེ་ཁོའི་རང་གཤིས་ཤིག་གཏན་ནས་མ་རེད། དེར་བརྟེན་ཨ་
ནན་དྷ་མོ་ཡེས་ཁོ་ཟ་མ་ཟ་རུ་མ་ཡོང་བ་དེ་ལ་དོགས་ཟོན་བྱུང་ཞིང་། ཁོའི་རྣམ་
འགྱུར་ཁྲོད་ནས་ངལ་གསོ་མེད་པའི་ཚོར་ཤུགས་ཀྱི་རྣམ་པ་གསར་པ་ཞིག་མངོན་
གྱིན་ཡོད་པ་མོ་ལ་དོ་སྣང་བྱུང་།
དུས་ཡུན་ཅུང་ཙམ་སོང་རྗེས་མོས་ཁོ་ལ་ཞི་འཇམ་གྱི་སྒོ་ནས། ངས་ཚོད་
དཔག་བྱས་ན་ཁྱོད་དེ་རིང་བྷི་ནོ་ཡི་ས་ལ་ཕྱིན་པ་ཡིན་རྒྱུ་རེད། ཡིན་ནམ། ཞེས་
དྲིས།
གྷོ་ར་ཡིས། མིན། ངེད་གཉིས་ཀ་དེ་རིང་ཉིན་གུང་ཕེ་རེ་ཤུ་བྷ་བྷུ་ཡི་
ནང་ལ་ཡོད། ཅེས་ལན་བརྒྱབས།
སྐད་ཆ་དེ་ཡིས་མོ་ལ་བསམ་བློགསརཔ་ཞིག་གཏོང་བཅུག་པ་དང་། འཁྱུག་
ཙམ་ཞིག་གི་རྗེས་ལ་མོས་དྲི་བ་གཞན་པ་ཞིག་གི་ཐོག་ལ་ཁ་བསྒྱུར་ནས། ཁྱོད་ཀྱིས་
333-

མི་ཚང་དེའི་ནང་མི་ཚང་མ་ལ་ངོ་ཤེས་བསྒྲིགས་པ་ཡིན་ནམ། ཞེས་དྲིས།
གྷོ་ར་ཡིས། ཡིན། བཀག་རྒྱ་ཅི་ཡང་མེད་པར་ཁོང་ཚོ་ཚང་མ་ལ་ངོ་
ཤེས་བསྒྲིགས་པ་ཡིན། ཞེས་ལན་བཏབ།
ཨ་ནན་དྷ་མོ་ཡེས་ཀྱིས། ངས་ཚོད་དཔག་བྱས་ན་ཁོང་ཚོའི་བུ་མོ་རྣམས་
ཕྱི་འོགས་ཀྱི་མི་ཚང་མ་ལ་ཐུག་འབྲེལ་བྱེད་རྒྱུ་ལ་དགག་བྱ་མེད་པ་འདྲ། རེད་དམ།
ཞེས་དྲིས།
གྷོ་ར་ཡིས། དགག་བྱ་གཏན་ནས་མི་འདུག ཅེས་ལན་བརྒྱབས།
དུས་སྐབས་གཞན་པ་ནམ་ཞིག་གི་ཚེ་ཡིན་ནའང་། གྷོ་ར་ཡི་ལན་གྱི་ནང་
དུ་ཏན་ཏན་ནན་བཤད་ཀྱི་རྟགས་མཚན་ཞིག་ཡོད་ངེས་ནའང་། དེ་རིང་ཁོའི་
ལན་གྱི་ནང་དུ་དེ་ལྟ་བུའི་རྟགས་མཚན་གང་ཡང་མེད་པ་དེས། ཨ་ནན་དྷ་མོ་
ཡེས་དེ་བས་ཀྱང་མགོ་འཐོམ་དུ་བཅུག
ཉིན་རྗེས་མའི་ཞོགས་པ་གྷོ་ར་ཡིས་ཁོའི་གོམས་གཤིས་སུ་འཇགས་པའི་
མགྱོགས་མྱུར་གྱི་རང་གཤིས་འོག་ཏུ་ཉི་མ་དེ་ཡི་ལས་ཀ་རྣམས་ཀྱི་གྲ་སྒྲིག་ཆ་ཚང་
མ་ཚར་བ་དང༌། ཁོ་ཤར་ཕྱོགས་སུ་ཁ་གཏད་ནས་ཡོད་པའི་རང་གི་ཉལ་ཁང་
གི་སྒེའུ་ཁུང་ཕྱི་ལོགས་ནས་ཡར་ལངས་ཏེ། བསམ་བློ་ཅི་ཡང་མེད་པར་སྲང་
ལམ་གྱི་སྣེ་མཇུག་སྟེ། སྤྱི་ལམ་གཙོ་བོའི་ལྡོག་ཕྱོགས་སུ་གང་གི་སྣ་ཟུག་ནས་ཡོད་
པའི་སྲང་ལམ་གྱི་མཇུག་ཏུ་སློབ་གྲྭ་ཞིག་ཡོད་པ་ལ་བལྟས་ནས་བསྡད་ཅིང་། སློབ་
གྲྭ་དེའི་ར་སྐོར་ནང་དུ་ལོ་མང་སོང་བའི་ཤིང་ཇམ་པོ་ལན་ཞིག་འགྲེངས་ནས་ཡོད་
པ་དང་། ཤིང་སྡོང་དེའི་ལོ་འདབ་རྣམས་ཀྱི་ངོས་སུ་ཞོགས་པའི་སྨུག་ཞགས་
ཀྱི་སྒྲིབ་གཡོག་ཕྲ་མོ་ཞིག་འཕྱོ་ཞིང་ལྡིང་ནས་ཡོད་པ་དེས། མངོན་པར་འཕྲོ་
-334-

བཞིན་པའི་ཉི་མའི་བཀྲག་མདངས་དམར་པོ་དེ་གསལ་ལ་མི་གསལ་བའི་ངང་
ནས་ལོ་འདབ་རྣམས་ཀྱི་སྟེང་དུ་འཕྲོ་རུ་བཅུག་ནས་ཡོད་པ་ཞིག་རེད།
གྷོ་ར་ཡར་ལངས་ཏེ་དེ་ལ་བལྟས་ནས་ཡོད་པའི་སྐབས་སུ་རིམ་བཞིན་སྨུག་
ཞགས་ཀྱི་ན་བུན་ཞུ་བ་དང་། ཉི་མའི་འོད་ཟེར་གྱི་འཛུམ་མདངས་ལྷམ་ལྷམ་
འཕྲོ་བཞིན་ཡོད་པའི་ཉག་ཕྲན་གྱི་མདའ་མོ་ཡིས། ལྗོང་ཤིང་གི་ལོ་འདབ་རྣམས་
གཅིག་ནས་གཅིག་ཏུ་སྦྲེལ་བའི་དྲ་རྒྱ་འབིག་པར་བྱས་པ་ནི། འཚེར་མདངས་
རྣམ་པར་བཀྲ་བའི་མེ་མདའི་ཁ་གྲི་མང་པོ་ཞིག་དང་འདྲ་ཞིང༌། སྐབས་དེར་
གྲོང་ཁྱེར་གྱི་སྲང་ལམ་དེ་མི་ཚོགས་མང་པོའི་འགྲོ་འོང་དང་འགྲིམ་འགྲུལ་གྱི་ཀུ་
ཙོའི་ཀློང་རོལ་དུ་ཚུད།
གློ་བུར་དུ་གྷོ་ར་ཡི་མིག་གི་འཁྱུག་འགྲོས་དེ་ཨ་བྷི་ནཱ་ཤི་དང་ཁོའི་སློབ་གྲོགས་
ཁ་ཤས་ཀྱི་སྟེང་དུ་བབས་ཤིང་། ཁོང་ཚོ་གུ་དོག་པའི་སྲང་ལམ་ཞིག་གི་ནང་ནས་
ཁོའི་ཁང་པའི་ཕྱོགས་སུ་འབད་བརྩོན་ཤུགས་དྲག་པོ་ཞིག་དོན་དུ་གཉེར་ནས་ཡོང་
བཞིན་ཡོད་པ་དང་། ཁོས་བློ་རྩེ་གཅིག་ཏུ་བསྒྲིམས་སའི་སྡོམ་ཐག་གི་དྲ་བ་སྟེ།
དངོས་པོ་གང་ཞིག་གིས་རང་ཉིད་རྨོངས་པར་བྱས་པ་དང་འབྲེལ་རང་ཉིད་ཀྱི་
མཐའ་བསྐོར་ནས་ཡོད་པ་དེ་ཕར་གཡུགས་ནས། མ་རེད། དེ་གཏན་ནས་
བྱེད་རྒྱུ་མིན། ཞེས་ཁོ་རང་ཉིད་ཀྱིས་རང་ཉིད་ལ་ཁེར་ལབ་ཤུགས་དྲག་པོར
བརྗོད་ཅིང༌། དེ་ཡིས་ཁོའི་སེམས་པ་ལ་ཉེས་ཆད་བཅད་པ་ནི་རང་གིས་རང་
ལ་མུར་རྫོག་བྱས་པ་ལྟ་བུ་ཞིག་རེད། དེ་རྗེས་ཁོ་བྲེལ་ཚུབ་དང་བཅས་རང་གི་
ཁང་པའི་ཕྱི་ལ་ཐོན།
ཁོས་རང་ཉིད་ཀྱི་ལས་རོགས་རྣམས་འབྱོར་བའི་ཚེ། རང་ཉིད་ཀྱི་གྲ་
—335—

སྒྲིག་དུས་ཚོད་ནང་ཚུད་དུ་བྱུང་མེད་པ་ལ་ལེ་ཁག་དཀྲིས་ཏེ་རང་གིས་རང་ལ་
སྐྱོན་བརྗོད་བྱས་ཤིང་། དེ་ལྟ་བུ་ཞིག་སྔོན་ཆད་ཁོས་ནམ་ཡང་བྱུང་བཅུག་མེད་
པ་ཞིག་རེད། ཁོའི་སེམས་ལ་རང་ཉིད་ཕེ་རེ་ཤུ་བྷ་བྷུ་ཡི་ནང་དུ་བསྐྱར་དུ་ནམ་
ཡང་མི་འགྲོ་རྒྱུའི་ཐག་གཅོད་བྱས་པ་དང་། མི་ཚང་འདིའི་སྐོར་ལ་བསམ་གཞིག་
བྱས་པའི་རྟོག་འཆར་ཐམས་ཅད་རྒྱང་འབུད་བྱེད་རྒྱུའི་ཐབས་ལམ་ཁ་ཤས་གསར་
འཚོལ་བྱས་ཏེ། རེ་ཞིག་བྷི་ནོ་ལ་ཡང་གཡོལ་ཐབས་བྱེད་རྒྱུའི་སེམས་ཐག་བཅད།
ཁོའི་གྲོགས་པ་ཚོ་དང་ལྷན་དུ་ཁ་བརྡ་བྱས་པའི་བརྗོད་གཞིའི་ནང་དུ། ཁོང་
ཚོས་གྷི་རན་སྒྲི་ཡི་ལམ་བརྒྱུད་རིང་རྒྱུག་ལ་གོམ་བགྲོད་བྱེད་རྒྱུའི་འཆར་གཞི་
ཞིག་ཐག་གཅོད་བྱས་ཡོད་པ་དང༌། ཁོང་ཚོས་རང་ཉིད་དང་ལྷན་དུ་དངུལ་
གཏན་ནས་མ་ཁྱེར་བར་ལམ་ཀ་ནས་སྣེ་ལེན་འབུལ་བ་གང་བྱུང་བ་དེས། འཚོ་
རྟེན་བྱས་ནས་འགྲོ་རྒྱུ་ཐག་བཅད་ཡོད་པ་ཞིག་རེད།
ཐག་གཅོད་དེ་ད་ལྟ་གྷོ་ར་ཡི་ཕྱོགས་ལ་སླེབས་ཤིང་གྷོ་ར་ཡིས་དེ་ལ་ཚད་
ལས་འདས་ཤིང་མུ་མཐའ་མེད་པའི་སེམས་ཤུགས་སྤེལ་བར་མ་ཟད། དགའ་
སྤྲོའི་བདེ་བ་ཤུགས་དྲག་པོ་ཞིག་གིས་ཁོའི་བདག་དབང་དུ་ཚུད་པའི་བསམ་ཚུལ་
རྣམས་བཀག་སྡོམ་གྱི་ལྕགས་སྒྲོག་མཐའ་དག་ལས་གཡོལ་བར་བྱེད་པ་དང་མཉམ་
དུ། རླབས་ཆེན་གྱི་ལས་འགུལ་གསར་པ་ཞིག་འགོ་རྩོམ་རྒྱུའི་ཕྱོགས་སུ་ཁྲིད་
པར་བྱས། དེ་ནི་ཁོ་ལ་མཚོན་ན་ཁེ་ཉེན་བློས་བཏང་བའི་བསམ་ཚུལ་འདི་གཅིག་
པུས། ཁོའི་ཚེ་སྲོག་རྙི་ཐག་གིས་དཀྲིས་པར་བྱས་པའི་དྲ་རྒྱ་ལས་ཡོངས་སུ་གྲོལ་
བ་བྱས་ཏེ། རང་དབང་གི་བདེ་སྐྱིད་ཡོངས་སུ་ཐོབ་པར་བྱས་པ་ལྟ་བུ་ཞིག་དང་།
བྱིས་པ་ཞིག་སློབ་གྲྭ་ནས་གློད་དཀྲོལ་བཏང་བ་ལྟ་བུ་ཞིག་དང་འདྲ་བོ་ཞིག་རེད།
-336—

གྷོ་ར་ཧ་ལམ་ཕྱི་སྐྱོད་སྤྲོ་སངས་འདི་ལ་གྲ་སྒྲིག་བྱེད་པའི་ཆེད་དུ་ཁང་པའི་
ཕྱི་ལ་རྒྱུག་ཤར་གཏོང་ལ་ཉེ་བ་ཞིག་བྱས་ཤིང་། དེ་དང་ཆབས་ཅིག་ཁོས་རང་
གི་སེམས་ཀྱི་ནང་ལ་དགག་སྒྲུབ་ཀྱི་རྩོད་གླེང་གི་ལས་ཀ་གཅིག་པུ་བདེན་པ་ཁོ་ན་
ཞིག་དང་། བསམ་བློའི་འཁྱེར་སོ་འདི་ཐམས་ཅད་བདེན་པ་ཡིན་མིན་སོགས་
ཀྱི་རྩོད་གཞི་ཞི་བར་བྱས་ཤིང་། དེ་ཡིས་ཁོ་དབང་འོག་ཏུ་ཡོངས་སུ་ཚུད་པར་
བྱས་པ་དེ་ནི་སྒྱུ་མའི་འཁྲུལ་སྣང་གི་མིག་འཕྲུལ་ཁོ་ན་ཞིག་རེད།
སྐབས་དེ་ཏག་ཏག་ལ་ཁི་རེས་ཤུ་ནཱ་ངྷ་ཡལ་ལག་ཏུ་བྱིན་རླབས་ཆེ་བའི་
ཆུ་བོ་གངྒཱའི་སྣོད་ཆས་ཤིག་ཁྱེར་བ་དང་མཉམ་དུ། སྐེ་ལ་ཁ་དཀྲིས་སྟེང་དུ་དཀོན་
མཆོག་གི་མཚན་ཡི་གེར་བཀོད་ཡོད་པ་ཞིག་གྱོན་ནས་ཡར་ཡོང་གི་ཡོད་པ་དང་།
གྷོ་ར་བྲེལ་འཚུབ་དང་བཅས་མར་འགྲོ་བཞིན་ཡོད་པ་གཉིས་གདོང་ཐུག་བརྒྱབས་
པར་བརྟེན། གྷོ་ར་ཡིས་རང་གིས་མཉམ་འཇོག་མ་བྱས་པའི་སྤྱོད་ལམ་ཐོག་
ལ་དངངས་སྐྲག་སྐྱེས་པ་དང་འབྲེལ། ཅི་བྱེད་འདི་བྱེད་མེད་པར་མགྱོགས་མྱུར་
དུ་མགོ་བོ་བསྒུར་ནས་ཁོའི་ཞབས་ལ་གཏུགས་ཏེ། བྱས་ཉེས་ངོས་ལེན་གྱི་བཟོད་
གསོལ་ཞུས། ཡིན་ནའང་ཁི་རེས་ཤུ་ན་དྷ་ཡལ་ཁོ་ལས་རྒྱང་རིང་གི་སར་ཕར་
འཁུམས་ནས་བྲེལ་ཚུབ་དང་བཅས། གང་ཡང་བྱུང་མ་སོང་། གང་ཡང་བྱུང་
མ་སོང་། ཞེས་བརྗོད་ནས་གསེག་འགྲོས་བརྒྱབས་ཏེ་ཕྱིན།
ཁོའི་རྒྱུད་ལ་ཁོས་ཆུ་བོ་གངྒཱའི་ནང་དུ་ཞོགས་པའི་གཟུགས་པོ་གཙང་འཁྲུད་
བྱས་པའི་བྱིན་རླབས་ཀྱི་ནུས་པ་ཐམས་ཅད་གྷོ་ར་ཡི་རེག་ཐུག་གིས་འཇོམས་པར་
བྱས་སོང་སྙམ་པའི་རྟོག་པ་སྐྱེས་ཡོད་པ་ཞིག་རེད། གྷོ་ར་ཡིས་ནམ་ཡང་ཁི་རེ་
ནཱ་ཤུ་ངྷ་ཡལ་གྱི་བག་ཟོན་ཆེན་པོ་དེ་ཁོ་ལ་དམིགས་ཀྱིས་བཀར་ནས་གཡོལ་ཐབས་
337-་

བྱེད་པའི་སྤྱོད་པ་དམིགས་བསལ་བ་ཞིག་ཡིན་པ་དེ་ངོས་མ་ཟིན། ཁོས་ཁི་རེས་
ཤུ་ན་དྷ་ཡལ་གྱིས་རང་ཉིད་ཀྱི་རྣམ་རྟོག་དེ་གཞན་གྱི་རེག་ཐུག་ལ་སོགས་པའི་བྱ་
བ་ཡོད་དོ་ཅོག་གི་ལྡོག་ཕྱོགས་སུ་ལངས་ནས་བཙོག་གྲིབ་ལ་གཡོལ་བར་བྱེད་
པ་དེ། ཤེས་པ་རྣལ་དུ་མི་གནས་པའི་བློའི་ཆ་ཤས་ཁོ་ན་ལྟ་བུ་ཞིག་ཡིན་པའི་གདེང་
འཇོག་བྱེད་མ་ཐུབ། གང་ཡིན་ཟེར་ན། ཁོས་རང་གི་བཟའ་ཟླ་ཨ་ནན་དྷ་མོ་
ཡེས་ཀྱང་རིགས་དམན་པ་ལྟ་བུ་ཞིག་ཏུ་བརྩིས་ནས་རྒྱང་ཐག་རིང་སར་གནས་
བཅུག་ཡོད་པ་དང༌། རྟག་ཏུ་བྲེལ་ཚུབ་ཀྱིས་དུས་འདའ་བར་བྱས་ཏེ་མོ་ཧེམ་
ལ་ཡང་ཁོ་དང་འབྲེལ་གཏུགས་བྱེད་རྒྱུའི་གོ་སྐབས་འཐོབ་རྒྱུ་དེ་སྲིད་མཐའ་ཙམ་
ཞིག་བྱས་ནས་ཡོད་པ་མ་རེད་དམ། མི་ཚང་འདིའི་ནང་མི་ཁོས་བྱ་བ་གང་
བྱས་ཐམས་ཅད་ལྷན་ཅིག་ཏུ་བྱེད་བཞིན་ཡོད་པ་ནི་ཁོ་རང་གི་ཚ་མོ་ཤ་ཤི་ཁོ་ན་
ཡིན་པ་དང་། ཁོས་མོ་ལ་ལེགས་སྦྱར་གྱི་རིག་པའི་གཞུང་ལུགས་རྣམས་བློ་འཛིན་
བྱེད་བཅུག་པ་དང་ཆབས་ཅིག་ཁོ་རང་ཉིད་ངོ་མས་མོ་ལ་ཕྱག་མཆོད་ཀྱི་ཆོ་ག་
རྣམ་པར་དག་པ་རྣམས་དཔེ་ཁྲིད་བྱས།
དེ་ལྟར་ནམ་ཞིག་ཁི་རེས་ཤུ་ན་དྷ་ཡལ་ཕར་འཁུམས་ནས་སོང་བ་མཐོང་ཚེ་
གྷོར་རང་གི་ཨ་ཕའི་བྱེད་ལས་ལབསམས་ནས་ཁོ་རང་ཉིད་ཀྱིས་རང་ཉིད་ལ་དགོད་
འཛུམ་འབའ་ཞིག་བྱས་ནས་བསྡད། འོན་ཀྱང་དེ་ལྟ་བུའི་སྤྱོད་པ་དེས་དོན་དངོས་
སུ་རིམ་པ་བཞིན་དུ་ཁོའི་བརྩེ་དུང་ཡོངས་སུ་ཉམས་པར་བྱས། ཨ་ནན་དྷ་མོ་ཡེས་
ཀྱི་ལམ་ལུགས་ལ་ཆགས་ཞེན་མེད་པའི་གཤིས་ཀ་ལ་ཁོའི་མོས་མཐུན་ངོས་ལེན་མེད
པ་ལ་མ་ལྟོས་པར། ཁོ་རང་ཉིད་ཀྱི་དད་གུས་ཡོངས་སུ་རྫོགས་པ་དེ་ལམ་ལུགས་
རྩ་འཛིན་མི་བྱེད་པའི་ཁོ་རང་ཉིད་ཀྱི་ཨ་མའི་སྟེང་དུ་ཕྱོགས་གཅིག་ཏུ་བསྡུས། གྷོ་
-·338-

ར་ཡིས་རང་གི་ཞོགས་ཟས་གྲུབ་རྗེས་བརྗེ་བོ་བྱེད་རྒྱུའི་གྱོན་ཆས་ཁ་ཤས་ཐུམ་སྒྲིལ་
བརྒྱབས་ཏེ། དབྱིན་ཇི་པའི་འགྲིམ་འགྲུལ་མཁན་རྣམས་ཀྱི་ལུགས་སྲོལ་ལྟར་རང་
གི་རྒྱབ་ལ་ཀོ་ཐག་ལེབ་ལེབ་ཅིག་གིས་བསྡམས་ནས་དེ་རྗེས་ཨ་ནན་དྷ་མོ་ཡེས་ཀྱི་
གམ་དུ་ཕྱིན་ནས། ཨ་མ། ང་ཉི་མ་ཁ་ཤས་ལ་ཕྱི་ལ་འགྲོ་རྒྱུའི་བསམ་བློ་གཏོང
གི་ཡོད། ཁྱོད་ཀྱིས་ང་ལ་གནང་བ་སྤྲོད་རོགས། ཞེས་སྨྲས།
ཨ་ནན་དྷ་མོ་ཡེས་ཀྱིས། ངའི་བུ། ཁྱོད་གང་ཞིག་ཏུ་འགྲོ་རྒྱུ་ཡིན་
ནམ། ཞེས་དྲིས།
གྷོ་ར་ཡིས། ང་རང་གིས་ཀྱང་ཏན་ཏན་ཞིག་ཤེས་ཀྱིན་མེད། ཅེས་
ལན་བརྒྱབས།
ཨ་ནན་དྷ་མོ་ཡེས་ཀྱིས། ལས་ཀ་ཞིག་གི་ཆེད་དུ་རེད་དམ། ཞེས་དྲིས།
གྷོ་ར་ཡིས། ནམ་རྒྱུན་ངོས་འཛིན་བྱེད་བཞིན་ཡོད་པ་ལྟ་བུའི་ལས་ཀ
ཞིག་མ་རེད། འགྲུལ་བཞུད་རང་ཉིད་ལས་ཀ་ཞིག་རེད། ཅེས་བཤད།
ཨ་ནན་དྷ་མོ་ཡེས་ཁུ་སིམ་མེར་ལུས་ཡོད་པ་གྷོ་ར་ཡིས་མཐོང་ཚེ་སེམས་
འཚབ་ཀྱི་ངང་ནས། ཨ་མ། ཁྱོད་ཀྱིས་མིན་གཏན་ནས་མ་གསུང་རོགས་
གནང༌། ཁྱོད་ཀྱིས་ང་ག་འདྲ་ཞིག་ཡིན་མིན་ལེགས་པར་ཤེས་ཀྱིན་ཡོད་པ་རེད།
དེར་བརྟེན། ཁྱོད་ཀྱི་སེམས་ལ་ང་བྱ་བྲལ་པ་ཞིག་ཏུ་འགྱུར་མི་ཡོང་ངམ་སྙམ་
པའི་ཞེད་སྣང་གཏན་ནས་བྱེད་མི་དགོས་པ་ཞིག་རེད། ང་བྱ་བ་ཡག་པོ་ཞིག་
གི་ཆེད་དུ་ལམ་ཀ་འདི་ལ་ཞུགས་ཀྱིན་ཡོད། ཁྱེད་རང་ལས་རྒྱང་ཐག་རིང་ས་
ཞིག་ཏུ་ང་ཉི་མ་མང་པོ་ཞིག་ཏུ་འདུག་མི་ཐུབ་པ་ཁྱོད་ཀྱིས་ཤེས་གསལ་རེད། མ་
རེད་དམ། ཞེས་སྨྲས།

གྷོ་ར་ཡིས་སྔོན་ཆད་ནམ་ཡང་དེ་འདྲ་ངེས་ཚིག་གསལ་བའི་ཐ་སྙད་ནང་
དུ་ཁོ་རང་གི་དུང་སེམས་དེ་རང་གི་ཨ་མ་ལ་ཆེད་དུ་བརྗོད་མྱོང་མེད་པར་བརྟེན།
མི་རིང་བར་ཁོས་གང་བྱས་པའི་སྤྱོད་པ་དེ་ཁོ་རང་གིས་ཚོར་དུས་ཁོཁ་ཅུང་ཟད་སྟབས་
མི་བདེ་བའི་གནས་སུ་གྱུར།
ཨ་ནན་དྷ་མོ་ཡེས་ཀྱི་སེམས་ཀྱི་ནང་དུ་དགའ་སྤྲོས་ཡིད་ཚིམས་པ་དང་ཆབས་
ཅིག་གནས་ཚུལ་འདི་རྟོགས་ཀྱིན་ཡོད་ནའང༌། ཁོ་བག་ལྷོད་པོ་ཡོང་བའི་ཆེད་དུ།
བྷི་ནོ་ཁྱོད་དང་མཉམ་དུ་འགྲོ་བཞིན་ཡོད་པ་རེད་དམ། དེ་ཡིན་ཡིན་པ་མ་རེད་དམ།
ཞེས་དྲིས།
གྷོ་ར་ཡིས། ཨ་མ་ནི་ཨ་མ་རང་རེད། བྷི་ནོ་ཡི་སྲུང་སྐྱོབ་བྱ་ར་མེད་
ན། ཁྱོད་ཀྱི་སེམས་ལ་མི་ཞིག་གིས་ཁྱོད་ཀྱི་གྷོ་ར་རྐུན་མ་རྒྱག་འགྲོ་རྒྱུ་རེད་བསམ་
གྱིན་འདུག་གམ། བྷི་ནོ་ང་དང་མཉམ་དུ་འགྲོ་རྒྱུ་མ་རེད། དེ་ལྟ་ནའང་ཁྱོད་
ཀྱི་སེམས་ལ་ཁོའི་སྲུང་སྐྱོབ་མེད་ན། ང་ཕྱིར་བདེ་ཐང་དུ་འབྱོར་ཨེ་ཡོང་སྙམ་
པའི་རྣམ་རྟོག་ཅིག་ཡོད་པ་དེ་བཟློག་པའི་ཆེད་དུ་ཁོའི་སྲུང་སྐྱོབ་མེད་ནའང་ང་འགྲོ་
རྒྱ་ཡིན། ཞེས་སྨྲས།
ཨ་ནན་དྷ་མོ་ཡེས་ཀྱིས། ཡིན་ནའང་། ཁྱོད་ཀྱིས་ང་ལ་མཚམས་མཚམས་
སུ་གནས་ཚུལ་གཏོང་གི་རེད་དམ། ཞེས་བཤད།
གྷོ་ར་ཡིས། ཁྱོད་ལ་གནས་ཚུལ་རག་ན་ཁྱོད་ཧ་ཅང་སེམས་པ་སྐྱིད་པོ་
ཡོང་གི་ཡོད་པ་ཡིན་དུས། ཁྱོད་རང་གིས་གནས་ཚུལ་གང་ཡང་མི་རག་པའི་
སེམས་ཐག་བཅད་ན་ཡག་གི་རེད། མི་སུ་ཞིག་གིས་ཀྱང་ཁྱོད་ཀྱི་གྷོ་ར་རྐུན་མ་
རྒྱག་གི་མ་རེད། ཞེད་སྣང་གཏན་ནས་མ་བྱེད། གལ་ཏེ་མི་ཞིག་གིས་ངའི་དོ་
·340-

ཆས་ཕྲན་ཚགས་འདི་འཁྱེར་འདོད་ཀྱི་འཁྲུལ་སྣང་ཤར་བ་ཡིན་ན། ངས་ཁོ་
ལག་རྟགས་རྔན་པ་ཞིག་ཏུ་བསྒྱུར་ནས་ནང་ལ་འཁྱེར་ཡོང་གི་ཡིན། ངའི་སྲོག་
གི་ཉེན་ཁ་ལ་ཐུག་རག་བར་དུ་ང་དེ་ལ་འབྱར་ནས་འདུག་གི་མིན་པ་ངས་ཁྱོད་
ལ་ཁ་ཚོན་བཅད་ནས་བཤད་ཆོག ཅེས་སྨྲས།
གྷོ་ར་ཡིས་མགོ་བོ་ནང་དུ་བསྒུར་ནས་ཨ་ནན་དྷ་མོ་ཡེས་ཀྱི་ཞབས་ཀྱི་རྡུལ་
ལ་གཏུགས་ཤིང༌། མོས་རང་གི་ལག་པ་ཁོའི་སྤྱི་གཙུག་ཏུ་བཞག་ནས་ཡོད་པ་
ལ་འོ་ཞིག་བསྐྱལ་ནས་ཁོ་ལ་བྱིན་རླབས་ཀྱི་དངོས་གྲུབ་སྩལ། ཡིན་ནའང་ཁོའི་
འཆར་གཞི་ལས་ཁོ་ཟློག་ཐབས་བྱེད་པའི་འབད་བརྩོན་གང་ཡང་མ་བྱས།
མོ་ནམ་ཡང་བྱ་བ་གང་བྱེད་པའི་ལམ་གྱི་ནང་དུ་ལངས་ནས་འདུག་མཁན་
ཞིག་མ་རེད། གང་ཡིན་ཟེར་ན། དེས་མོ་རང་ཉིད་ལ་ངལ་དུབ་ཀྱི་ཟུག་རྔུ་སྟེར་
བའམ། ཡང་ན་རྣམ་རྟོག་གི་འཆར་སྒོབཀྲ་མི་ཤིས་པའི་འཇིགས་སྣང་སློང་གི་ཡོད
པའི་རྒྱུ་མཚན་གྱིས་རེད། མོ་རང་ཉིད་ཀྱི་མི་ཚེའི་ནང་དུ་མོ་འགལ་རྐྱེན་བར་ཆད་
མང་པོ་ཞིག་བརྒྱུད་ནས་ཡོང་ཡོད་པ་དང་། མོ་སྣོད་བཅུད་ཀྱི་འཇིག་རྟེན་འདིའི་
ཕྱིའི་གནས་སྟངས་ལ་བླུན་ཞིང་རྨོངས་པ་ཞིག་མ་རེད། མོས་ཞེད་སྣང་དང་འཇིགས
སྣང་ནམ་ཡང་ངོ་ཤེས་མྱོང་མེད་པ་དང༌། མོའི་དེ་རིང་གི་སེམས་འཚབ་དེ་གྷོ་ར་
ལ་དོན་རྐྱེན་ཞིག་འབྱུང་མི་ཡོང་ངམ་སྙམ་པའི་རྒྱུ་མཚན་ཙམ་ཞིག་མིན་ནའང་། མོའི་
སེམས་ལ་བློ་འཚབ་སྐྱེས་པའི་རྒྱུ་མཚན་དེ་ནི། ཁ་རྩང་དགོང་མོའི་ས་མ་རུབ་སྔོན་
ལ། ཁོའི་སེམས་ལ་མ་བདེ་བའི་དཀའ་ངལ་ཁ་ཤས་ཡོད་པ་མོས་ཚོད་དཔག་བྱས་
ཡོད་པ་དང་། ད་ལྟ་མོས་གནས་ཚུལ་དེ་ནི་གློ་བུར་དུ་ཁོ་རྐང་འགྲུལ་བརྒྱབས་ནས་
འགྲོ་རྒྱུ་ཡིན་པའི་རྒྱུ་མཚན་གྱིས་ཡིན་པ་གསལ་པོར་ཤེས།
341-

གྷོ་ར་ཡིས་རང་གི་དོ་ཆས་རྒྱབ་ཏུ་ཁུར་ནས་རྒྱ་ལམ་ནང་དུ་རྐང་པ་བཙུགས་
མ་ཐག་ཏུ། བྷི་ནོ་ཡིས་ཧ་ཅང་གཟབ་གཟབ་བྱས་ནས་རྒྱ་སེའི་མེ་ཏོག་དམར་
པོ་དམར་རྐྱང་གཉིས་བཟུང་ནས་དེར་སླེབས།
གྷོ་ར་ཡིས། བྷི་ནོ། ཁྱོད་ལེགས་ཉེས་ཀྱི་རྟགས་མཚན་སྟོན་པའི་བྱིའུ་གང་
ཞིག་གི་རིགས་ཡིན་མིན་གྱི་མཚམས་སུ་མགྱོགས་པོར་སླེབ་རྒྱུ་རེད། ཅེས་སྨྲས།
བྷིནོ་ཡིས། དེས་ན་ཁྱོད་འགྲུལ་བཞུད་ཅིག་ལ་འགྲོ་རྒྱུ་ཡིན་ནམ། ཞེས་དྲིས།
གྷོ་ར་ཡིས། ཡིན། ཞེས་ལན་བརྒྱབས།
བྷི་ནོ་ཡིས། གང་དུ་འགྲོ་རྒྱུ་ཡིན་ནམ། ཞེས་དྲིས།
གྷོ་ར་གད་མོ་ཞིག་བགད་དེ། བྲག་ཆ་གང་དུ་གྲག་ས་དེ་ལ། ཞེས་
ལན་བརྒྱབས།
བྷི་ནོ་ཡིས། ཁྱོད་ལ་དེ་ལས་ཡག་པའི་ལན་ཞིག་རྒྱག་རྒྱུ་མེད་དམ།
ཞེས་སྨྲས།
གྷོ་ར་ཡིས། མེད། ཨ་མའི་མདུན་ལ་སོང༌། མོས་ཁྱོད་ལ་དེའི་སྐོར་ཆ་
ཚང་བརྗོད་རྒྱུ་རེད། ང་ངེས་པར་དུ་འགྲོ་རྒྱུ་ཡིན། ཞེས་སྨྲས་ཤིང༌། སྐད་ཆ་
འདི་ཚོ་དང་ལྷན་དུ་གྷོ་ར་ཡིས་མགྱོགས་མྱུར་བའི་གོམ་བགྲོད་ཅིག་གི་རྡོག་སྒྲ
བསྒྲིགས་ནས་ཕྱིན།
ཁོ་གཉིས་མོའི་ཁང་མིག་ནང་དུ་འཛུལ་སྐབས།བྷི་ནོ་ཡིས་ཨ་ནན་དྷ་མོ་ཡེས་
ལ་གུས་འདུད་ཅིག་བྱས་པ་དང་མཉམ་དུ་རྒྱ་སེའི་མེ་ཏོག་གཉིས་པོ་དེ་མོའི་རྐང་པའི་
འགྲམ་དུ་མར་བཞག ཨ་ནན་དྷ་མོ་ཡེས་ཀྱིས་མེ་ཏོག་དེ་གཉིས་ཡར་བླངས་ནས་
བྷི་ནོ། ཁྱོད་ལ་མེ་ཏོག་འདི་གཉིས་གང་ནས་རག་བྱུང་ངམ། ཞེས་དྲིས།
-342-

བྷི་ནོ་ཡིས་མོ་ལ་གསལ་ཁ་དོད་པའི་ལན་གང་ཡང་མ་བརྒྱབས་པར། ང་
ལ་ནམ་ཞིག་དངོས་པོ་ཡག་པོ་ཞིག་རག་པ་ཡིན་ན། ཐོག་མ་ཉིད་དུ་ངས་དངོས་
པོ་དེ་ཁྱོད་ཀྱི་ཞབས་ལ་ཕྱག་མཆོད་དུ་འབུལ་དགོས་ཡོད། འོན་ཀྱང་ཁྱོད་ནི
གཞན་ལ་བསམ་ཤེས་ཐོངས་པའི་ཨ་མ་ཞིག་རེད་དམ། ཞེས་སྨྲས།
ཨ་ན་དྷ་མོ་ཡེས་ཀྱིས། ཁྱོད་ལ་བསམ་ཚུལ་དེ་འདྲ་ཞིག་ག་འདྲ་བྱས་
ནས་འཁོར་བྱུང་ངམ། ཞེས་དྲིས།
བྷི་ནོ་ཡིས། རྒྱུ་མཚན་གང་ཡིན་ཟེར་ན། ཁྱོད་ཀྱིས་ང་ལ་ནམ་རྒྱུན་
གྱི་ཁ་མུར་ལོ་མ་སྤྲོད་རྒྱུ་དེ་བརྗེད་འདུག ཅེས་བཤད།
ནམ་ཞིག་ཨ་ནན་དྷ་མོ་ཡེས་ཀྱིས་ཁོ་ལ་ཆད་ལུས་ཤོར་བའི་དངོས་པོ་སྟེ།
ཁ་མུར་ལོ་མ་མཁོ་སྤྲོད་བྱས་རྗེས། ཁོ་གཉིས་ཀྱིས་ཉིན་དཀྱིལ་དུ་སླེབ་རག་བར་
དུ་མུ་མཐུད་ནས་ཁ་བརྡ་བྱས་ཤིང་། བྷི་ནོ་ཡིས་གྷོ་ར་ཡི་དགོས་མེད་ཀྱི་འགྲུལ་
བཞུད་ཀྱི་གནད་དོན་ཐོག་ལ་འགྲེལ་བཤད་གང་ཡང་རྒྱག་མ་ཐུབ།
འོན་ཀྱང་ནམ་ཞིག་ཁོ་གཉིས་ཀྱི་ཁ་བརྡ་ལབ་གླེང་གི་རྒྱུན་བསྐྱངས་ནས་
ཡོད་པའི་སྐབས་སུ། ཨ་ནན་དྷ་མོ་ཡེས་ཀྱིས། ཁ་རྩང་ཁྱོད་ཀྱིས་གྷོ་ར་ཕེ་རེ་
ཤུ་བྷ་བྷུ་ཡི་ཁང་པ་རུ་ཁྲིད་ཡོད་དམ་མེད། ཅེས་སྐད་ཆ་དྲིས་པར་བརྟེན། ཁོས་
གོ་སྐབས་དེ་དང་བསྟུན་ནས་མོ་ལ་དེར་གནས་ཚུལ་ཅི་བྱུང་གི་གནས་ལུགས་ཆ་
ཚང་བ་ཞིག་གསལ་བཤད་བྱས་ཤིང་། མོས་ཀྱང་སྐད་ཆ་རེ་རེ་ལ་གཟབ་གཟབ་
བྱས་ནས་ཉན།
ནམ་ཞིག་བྷི་ནོ་ཕྱི་ལ་འཐོན་པར་བྱེད་པའི་སྐབས་སུ་ཁོས་ངག་ནས། ཨ་
མ་ནི་ངའི་ཡོངས་གྲགས་ཀྱི་ཕྱག་མཆོད་བྱེད་ཡུལ་ཞིག་རེད། ངས་མེ་ཏོག་འདི་
343-

གཉིས་ཁྱེར་ནས་སོང་ན་འགྲིག་གི་རེད་དམ། ད་ལྟ་མེ་ཏོག་གཉིས་ཀ་ལ་ཁྱོད་
ཀྱི་བྱིན་རླབས་ཞུགས་ཡོད་པ་རེད། ཅེས་སྨྲས།
ཨ་ནན་དྷ་མོ་ཡེས་གད་མོ་ཞིག་ཤོར་བ་དང་ཆབས་ཅིག་རྒྱ་སེའི་མེ་ཏོག་
དེ་གཉིས་བྷི་ནོ་ལ་སྤྲད། འབྲས་ལྡན་གྱི་མེ་ཏོག་འདི་གཉིས་ཀྱི་མཛེས་སྡུག་གི
རྣམ་པ་ཁོ་ན་ཙམ་ཞིག་ལ་མ་གཏོགས། མེ་ཏོག་དེ་ཚོ་ལ་ཁོང་ཚོའི་རྩི་ཤིང་རིག
པའི་སྤྲོ་སྣང་ལས་ལྷག་པའི་དམིགས་ཡུལ་ངེས་ཅན་ཞིག་མེ་ཏོག་དེ་ཉིད་ཀྱི་ནང་
ལ་ཡོད་པ་ལ་སུས་ཀྱང་དགའ་བསུ་དང་དོ་སྣང་དེ་ཙམ་བྱས་མེད་པ་མོས་མཐོང་
ཐུབ་པ་ཞིག་རེད།
ནམ་ཞིག་བྷི་ནོ་སོང་ཟིན་པའི་སྐབས་སུ། མོས་རང་ཉིད་ཀྱིས་གང་གོ་
བའི་སྐད་ཆ་རྣམས་ལ་བསམ་གཞིག་ཡུན་རིང་བྱས་ཤིང༌། དེ་རྗེས་གྷོ་ར་ལ་མ་
སྐྱིད་མ་བདེ་བ་དང༌། ཁོའི་གྲོགས་པོའི་འབྲེལ་བ་བྷི་ནོ་དང་ལྷན་དུ་ཡོད་པའི་ཕྱོགས་
ལ་གནོད་འཚེ་གང་ཡང་མི་འབྱུང་བའི་ཆེད་དུ་དཀོན་མཆོག་ལ་གསོལ་བ་སྨོན་
ལམ་ཤུགས་དྲག་ཏུ་བཏབ།། །།

ལེའུ་ཉེར་གཉིས་པ།
ཀྱི
༄༅། །རྒྱ་སེའི་མེ་ཏོག་འདི་གཉིས་ལོ་རྒྱུས་ཤིག་དང་འབྲེལ་ནས་ཡོད་
པ་ཞིག་རེད། ཁ་རྩང་དགོང་མོ་གྷོ་ར་ཁེར་རྐྱང་དུ་ཕེ་རེ་ཤུ་བྷ་བྷུ་ཡི་ཁང་པ་ནས་
འཐོན་པར་བྱེད་པའི་སྐབས་སུ། ཁོས་སྙིང་རྗེ་བའི་བྷི་ནོ་གཡོ་འགུལ་ཐེབ་དཀའ་
བའི་འཆར་གཞི་ཞིག་སྟེ། ཁོས་ཁྲིམས་དཔོན་གྱི་སོ་ནམ་ཞིང་ལས་ཀྱི་མཛད་
སྒོའི་འཁྲབ་སྟོན་ནང་གི་ཆ་ཤས་ཤིག་ངེས་པར་དུ་ལེན་རིགས་པའི་གནས་སུ་བཞག
ལོ་ལི་ཏུ་འཁྲབ་སྟོན་འདིའི་ཕྱོགས་ལ་སྤྲོ་སེམས་ཆེན་པོ་མེད་པར་མ་ཟད།
འཁྲབ་སྟོན་གྱི་བྱེད་སྒོ་རྣམས་ཀྱིས་མོ་ཐང་ཆད་དུ་བཅུག་ཡོད་པ་ཞིག་རེད། ཡིན་
ནའང་མོའི་སེམས་ལ། བྷི་ནོ་གང་ལྟར་ཡང་དཀའ་རྙོག་ནང་དུ་ཚུད་པར་བྱེད་
འདོད་པའི་གཟུ་ལུམ་ཅན་གྱི་འདོད་པ་ཞིག་སྐྱེས། མོས་གྷོ་ར་ལ་འཁྲུག་རྐྱེན་
སློང་བའི་ཆེད་དུ། མོ་རང་གིས་ཅི་ཐུབ་ཀྱིས་བྷི་ནོ་གྷོ་ར་ཡི་རེ་འདོད་རྣམས་ཀྱི་
ལྡོག་ཕྱོགས་སུ་བེད་སྤྱོད་གཏོང་འདོད་སྐྱེས། བྷི་ནོ་དེ་ཁོའི་གྲོགས་པོའི་ཞབས་
ཞུ་ཞུ་མཁན་ལྟ་བུ་ཞིག་ཡིན་པའི་བསམ་བློ་གཏོང་རྒྱུ་དེ། མོ་ལ་མཚོན་ན་རྒྱུ་མཚན་
-345-

ཅི་ཞིག་གི་ཕྱིར་དུ་རང་ཉིད་ལ་ཆེས་ཤིན་ཏུ་བཟོད་པར་དཀའ་བ་ཞིག་ཡིན་པའི་
གནས་ལུགས་མོ་རང་ཉིད་ཀྱིས་ཀྱང་ཤེས་མ་ཐུབ། རྒྱུ་མཚན་དེ་ག་རེ་ཡིན་ན་
མིན་ནའང་། མོའི་སེམས་ལ་གལ་ཏེ་མོ་རང་ཉིད་ཀྱིས་བྷི་ནོ་བྲན་གཡོག་ལྟ་བུའི་
འཆིང་ཞགས་མཐའ་དག་ལས་རང་དབང་འཐོབ་པ་ཞིག་བྱེད་ཐུབ་པ་ཡིན་ན།
དེ་གཅིག་པུས་མོ་ལ་དབུགས་ཀྱི་རྒྱུ་བ་རང་དབང་དུ་ལེན་ཐུབ་པ་ཞིག་འབྱུང་གི་
རེད་སྙམ་པའི་བསམ་བློ་འཁོར།
དེར་བརྟེན་མོས་གཡོ་རྒྱུ་ཚ་བོའི་སྒོ་ནས་མགོ་བོ་གཡུག་གཡུག་བྱས་ཏེ་ཁོ་
ལ། སྐུ་ཞབས་ག་རེ་བྱས་སོང༌། འཁྲབ་སྟོན་འདི་ལ་མ་འགྲིག་པ་ག་རེ་འདུག་
གམ། ཞེས་དྲིས།
བྷི་ནོ་ཡིས། འཁྲབ་སྟོན་རང་གི་ནང་ལ་མ་འགྲིག་པ་ཕལ་ཆེར་མེད་སྲིད་
པ་ཞིག་རེད། ཡིན་ནའང་འཁྲབ་སྟོན་དེ་ཁྲིམས་དཔོན་གྱི་ཁང་པའི་ནང་དུ་བྱེད་
རྒྱུའི་ཐད་ལ། ངས་དགག་བྱ་བྱེད་ཀྱིན་ཡོད། ཅེས་ལན་བརྒྱབས།
ལོ་ལི་ཏཱ་ཡིས། དེ་ཁྱོད་རང་ཉིད་ཀྱི་བསམ་ཚུལ་ཡིན་ནམ། ཡང་ན་མི་
གཞན་ཞིག་གི་བསམ་ཚུལ་རེད། ཅེས་དྲིས།
བྷི་ནོ་ཡིས། ང་མི་གཞན་གྱི་བསམ་ཚུལ་ལ་འགྲེལ་བྱེད་རྒྱག་རྒྱུའི་འགན་
འཁྲི་ཡོད་པ་ཞིག་མིན། དེར་མ་ཟད་གཞན་གྱི་བསམ་ཚུལ་རྣམས་ལ་འགྲེལ་
བཤད་རྒྱག་རྒྱུ་དེ་དེ་བས་ཀྱང་ལས་སླ་བོ་ཞིག་མ་རེད། གཅིག་བྱས་ན་ཁྱོད་
ཀྱིས་དེ་ལ་ཡིད་ཆེས་བྱེད་དཀའ་བ་ཞིག་རེད། ཡིན་ནའང་ངས་ཁྱོད་ལ་ང་རང་
ཉིད་ཀྱི་བསམ་ཚུལ་རྣམས་མཚམས་མཚམས་ལ་ང་རང་ཉིད་ཀྱི་སྐད་ཆ་དང་།
མཚམས་མཚམས་ལ་མི་གཞན་གྱི་བསམ་ཚུལ་གྱི་སྐད་ཆའི་ནང་དུ་རྗོད་བཞིན་
·346-

ཡོད་སྲིད་པ་ཞིག་རེད། ཅེས་སྨྲས།
ལོ་ལི་ཏཱ་ཡིས་ལན་ཅི་ཡང་མ་བརྒྱབསཔར་དགོད་འཛུམ་འབའ་ཞིག་བྱས་
ཏེ་བསྡད། ཡིན་ནའང་དུས་ཡུན་ཅུང་ཙམ་སོང་བའི་རྗེས་ལ་མོས། ངས་ཚོད་
དཔག་བྱས་པ་ཡིན་ན་ཁྱོད་ཀྱི་གྲོགས་པོ་གྷོ་ར་ཡི་བསམ་ངོ་ན། ཁྲིམས་དཔོན་
གྱི་མགྲོན་འབོད་དེ་ལ་རིན་ཐང་མ་སྤྲད་པར་བཞག་པ་ཡིན་ན། དེའི་ནང་ལ་
རླབས་ཆེན་གྱི་དཔའ་མཛངས་ཤིག་ཡོད་པ་དང་། དེ་ནི་དབྱིན་ཇི་ལ་འཐབ་འཛིང་
བྱེད་པའི་ཐབས་ལམ་ཞིག་རེད་བསམ་བཞིན་ཡོད་པ་མ་རེད་དམ། ཞེས་སྨྲས།
བྷི་ནོ་ཡིས། ངའི་གྲོགས་པོས་བསམ་བློ་དེ་འདྲ་ཞིག་གཅིག་བྱས་ན་གཏོང་
གི་ཡོད་སྲིད་པ་ཞིག་རེད། གཅིག་བྱས་ན་བསམ་བློ་དེ་འདྲ་གཏོང་གི་ཡོད་རྒྱུ་
མ་རེད། ཡིན་ནའང་ང་རང་ཉིད་ཀྱིས་ངེས་པར་དུ་དེ་ལྟར་བྱེད་རྒྱུ་ཡིན། ཞེས་
འདོད་བརྩེའི་རྣམ་པ་ཅུང་ཟད་ཅིག་དང་ལྷན་དུ་ལན་བརྒྱབས་ཤིང་། དེ་དང་
བསྟུན་ནས་མོ་ལ། དེ་ནི་འཐབ་འཛིང་གི་བརྒྱུད་ལམ་ཞིག་མ་རེད་དམ། ང་
ཚོས་རང་ཉིད་ཀྱི་གཉའ་འཁུམ་ཞིང་དཔའ་ཞུམ་པའི་རང་གཤིས་དེ་ལ་མཛུབ་མོའི་
ལག་བརྡ་བསྟན་ནས། ང་ཚོ་ལ་ཆེ་མཐོང་གུས་བཀུར་བྱེད་བཞིན་ཡོད་པར་
འདོད་པ་རྣམས་ཀྱི་ཕྱོགས་ལ། རང་ཉིད་བློས་གཏོང་བར་བྱེད་མ་ཐུབ་ན། ག་
འདྲ་བྱས་ནས་ང་ཚོས་ང་རང་ཚོའི་ཆེ་མཐོང་དེ་མི་ཉམས་རྒྱུན་འཛིན་བྱེད་ཐུབ་
རྒྱུ་རེད་དམ། ཞེས་སྨྲས།
ལོ་ལི་ཏཱ་རང་བཞིན་ལྷན་སྐྱེས་ཀྱི་སྒོནས་སྤོབས་པ་མཐོན་པོ་ཅན་ཞིག་ཡིན
པ་དང་། མོ་བྷི་ནོ་ཡི་ཁ་ནས་རང་གི་ཆེ་མཐོང་གི་ཆེད་དུ་སྤོབས་པ་དགོས་སྐོར་
བཤད་པའི་སྐད་ཆ་ལ་ཉན་འདོད་སྐྱེས། ཡིན་ནའང་མོས་རང་གི་དགག་སྒྲུབ་
347-

ཀྱི་རྩོད་པ་ནུས་མེད་དེ། ཤེས་བཞིན་དུ་མུ་མཐུད་ནས་བྷི་ནོ་ལ་མོ་རང་གི་དགོས་
མེད་ཀྱི་འཕྱ་དམོད་ཁྲེལ་དགོད་ཀྱིས་གནོད་འཚེའི་རྨས་སྐྱོན་བཏང༌། མཐའ་
མཇུག་ཏུ་བྷི་ནོ་ཡིས། འདིར་ལྟོས་དང་། ག་རེ་བྱས་ནས་ཁྱོད་ཀྱིས་མུ་མཐུད་
ནས་རྩོད་པ་རྒྱག་གི་ཡོད། ག་རེ་བྱས་ནས་ཁྱོད་ཀྱིས་འཁྲབ་སྟོན་འདིའི་ཆ་ཤས་
ཤིག་ཁྱོད་ཀྱིས་ལེན་རྒྱུ་དེ་ངའི་རེ་བ་ཡིན། ཞེས་རྗོད་ཀྱིན་མེད། གལ་ཏེ་ཁྱོད་
ཀྱིས་དེ་ལྟར་བརྗོད་ན། དེ་རྗེས་ཁྱོད་ཀྱི་འབོད་སྐུལ་ལ་བརྩི་འཇོག་བྱས་ནས་ང་
རང་ཉིད་བློས་གཏོང་བར་བྱེད་པའི་ང་རང་ཉིད་ཀྱི་བསམ་ཚུལ་རྣམས་ཀྱི་འོག་ནས།
ང་ལ་དགའ་ཚོར་ཅུང་ཟད་ཅིག་འབྱུང་གི་རེད། ཅེས་སྨྲས།
༡
ལོ་ལི་ཏཱ་ཡིས་སྐད་ཤུགས་ཆེན་པོ་དང་བཅས། བྷ ག་རེ་བྱས་ནས་བྷ།
ངས་དེ་འདྲ་བཤད་ཆོག་གི་རེད་དམ། གལ་ཏེ་ཁྱོད་ལ་དྲང་པོ་དྲང་རྐྱང་གི་བསམ་
ཚུལ་ཞིག་ཡོད་ན། ག་རེ་བྱས་ནས་ཁྱོད་ཀྱིས་ངའི་འབོད་སྐུལ་གྱི་ལྡོག་ཕྱོགས་
སུ་སྤྱོད་པ་བསྟན་བསྡད་ཡོད། འོན་ཀྱང་དེ་ཏན་ཏན་ཁྱོད་ཀྱིས་དྲང་པོ་བྱས་པ་
ཞིག་ཡིན་རྒྱུ་རེད། ཅེས་སྨྲས།
བྷི་ནོ་ཡིས། གལ་ཏེ་ཁྱོད་རང་གིས་དེ་ལྟར་འདོད་ཀྱིན་ཡོད་ན། དེ་ལྟར་
ཡིན་དུ་ཆུགས། ང་ལ་བསམ་ཚུལ་རང་མཚན་པ་ཞིག་མེད་པའི་འགན་ལེན་བྱེད་
ཆོག་གི་རེད། གལ་ཏེ་ང་ལ་ཁྱོད་ཀྱི་འབོད་སྐུལ་གྱི་སྟེང་དུ་རང་དོན་བློས་གཏོང་མ་
བཅུག་ནའང་། མ་མཐའ་ཡང་ཁྱོད་ཀྱི་དགག་སྒྲུབ་ཀྱི་རྩོད་པ་རྣམས་ཀྱི་ཁྲོད་ནས་
ང་ལ་ཕམ་ཁ་བདག་པོ་རྒྱག་རྒྱུ་དང༌། འཁྲབ་སྟོན་འདིའི་ནང་གི་ཆ་ཤས་ཤིག་ལེན
འཇུག་རྒྱུའི་ངོས་ལེན་བྱེད་རོགས། ཞེས་སྨྲས།
༡ བྷ་ཞེས་པ་ནི་རྒྱ་གར་སྐད་དུ་མ་རངས་པའི་ཚུལ་དུ་ཧ་ལས་མདོག་བྱས་ཏེ་འབོད་སྲོལ་ཞིག
348-

དུས་སྐབས་འདིར་ཁྱིམ་བདག་མ་བྷ་རོ་དྷ་ཁང་མིག་དེའི་ནང་དུ་འཛུལ་
ནས་ཡོང་བར་བརྟེན། བྷི་ནོ་དེ་མ་ཐག་ཏུ་ཡར་ལངས་ནས། ངའི་ངོས་ནས་
ངེས་པར་དུ་ག་རེ་བྱེད་དགོས་མིན་དེ་ང་འཐོམ་སངས་པའི་ཆེད་དུ་ཁྱོད་ཀྱིས་ང་
ལ་བཤད་རོགས་གནང༌། ཐུགས་རྗེས་གཟིགས། ཞེས་སྨྲས།
བྷ་རོ་དྷ་ཡིས་དགའ་སྤྲོ་དང་བཅས། དེའི་སྐོར་ལ་ཁྱོད་ཀྱིས་སེམས་ཁྲལ
བྱེད་དགོས་དོན་གང་ཡང་མི་འདུག ཅེས་ལན་བརྒྱབས་པ་དང་མཉམ་དུ་ངག་
ནས། ང་ཚོས་ཁྱོད་ལ་འོས་ཤིང་འཚམ་པའི་སྒོ་ནས་སྦྱོང་བརྡར་སྤྲོད་རྒྱུ་ལ་ལྟ་
རྟོག་བྱེད་རྒྱུ་ཡིན། ཁྱོད་རང་གི་ངོས་ནས་ངེས་པར་དུ་བྱེད་དགོས་པ་དེ་ནི། ཁྱོད་
རང་རྒྱུན་དུ་འཁྲབ་སྟོན་བསྐྱར་སྦྱོང་ལ་ཡོང་རྒྱུ་དེ་རེད། ཅེས་བཤད།
བྷི་ནོ་ཡིས། ཧ་ཅང་ཡག་པོ་འདུག དེས་ན་ད་ང་འགྲོ་རྒྱུ་ཡིན། ཞེས་བརྗོད།
ཁྱིམ་བདག་མ་བྷ་རོ་དྷ་ཡིས། མ་རེད། མ་རེད། ཁྱོད་རང་དགོང་
ཟས་ལ་ངེས་པར་དུ་འདུག་རོགས། ཞེས་ནན་སྐུལ་བྱས།
བྷི་ནོ་ཡིས། ཁྱོད་ཀྱིས་ང་ལ་དེ་རིང་དགོང་མོ་བསམ་ཤེས་གནང་གི་མིན་
ནམ། ཞེས་སྨྲས།
བྷ་རོ་དྷ་ཡིས། མ་རེད། བྷི་ནོ་བྷ་བྷུ། ཁྱོད་རང་ངེས་པར་དུ་འདུག་
རོགས། ཞེས་ཨུ་ཚུགས་བརྒྱབས། དེར་བརྟེན་བྷི་ནོ་མར་བསྡད། ཡིན་
ནའང་ཁོ་ལ་ནམ་རྒྱུན་ལྟར་གྱི་སྟབས་བདེ་པོ་རང་མ་བྱུང་།
སུའུཆར་རས་ཐ་ཡང་དེ་རིང་དགོང་མོ་བུསི མ་མེར་མོ་རང་ཉིད་ཀྱི་རྟོག་འཆར
ཁྲོད་དུ་ཐིམ་ནས་བསྡད་ཡོད་པར་མ་ཟད། ལོ་ལི་ཏཱ་ཡིས་བྷི་ནོ་ལ་དགག་སྒྲུབ་ཀྱི་
རྩོད་པ་རྒྱག་བཞིན་པའི་སྐབས་སུ་ཡང་མོས་ཁ་བརྡ་ལབ་གླེང་དེའི་ནང་གི་ཆ་ཤས་
349-

གང་ཡང་མ་བླངས། ཡིན་ནའང་མོ་ཉལ་ས་ནས་ལངས་ཏེ་ཁང་ཁྱིམ་ཐོག་གཡབ་
སྟེང་དུ་གོམ་པ་བརྒྱབས་ཏེ། ཡར་འགྲོ་མར་འགྲོ་བྱས་ནས་བསྡད། གང་ལྟར་
ཡང་ཁོང་ཚོའི་བར་གྱི་ཕན་ཚུན་འབྲེལ་མཐུད་ཀྱི་སྐུད་པ་དེ་ཕར་བལྟས་ན་གློ་བུར་དུ་
ཆད་ནས་ཡོད་པ་ལྟ་བུ་ཞིག་རེད།
ནམ་ཞིག་བྷི་ནོ་ལོ་ལི་ཏཱ་དང་གྱེས་ནས་འགྲོ་བར་རྩོམ་པའི་ཚེ། ཁོས་ལོ་
ལི་ཏཱ་ཡི་སྒམ་ནན་གྱི་གདོང་ལ་གཅིག་བལྟས་ཏེ། ང་རང་གི་ལས་བསྐོས་རང་
རེད། ང་རང་ཉིད་ཕམ་པ་རེད། ཡིན་ནའང་དེས་ཁྱོད་ལ་དགའ་བ་སྙེད་པའི་
དོན་གོ་ཡང་མ་ཆོད་པ་རེད། ཅེས་སྨྲས།
ལོ་ལི་ཏཱ་ཡིས་དེ་ལ་ལན་གང་ཡང་མ་བརྒྱབས་པར་ཁ་ཕར་ཕྱོགས་སུ་འཁོར
ནས་ཕྱིན། མོ་བུ་མོ་ངུ་ཆོག་ཆོག་ཅིག་མ་རེད། ཡིན་ནའང་དེ་རིང་དགོང་མོ་
མོའི་སེམས་ལ་མིག་ཆུ་རྣམས་ལ་གཉེན་པོ་བསྟེན་མ་ནུས་པར། མོའི་མིག་གཉིས་
ཀྱི་ནང་དུ་ཡོང་བཞིན་ཡོད་པ་ཚོར། གནད་དོན་ག་རེ་བྱུང་བ་རེད་དམ། མོས་
བྷི་ནོ་ལ་རྨས་སྐྱོན་ཕོག་ཐུག་གཏོང་བའི་བྱ་བ་གང་ཞིག་རྒྱུན་འཁྱོང་བྱས་པ་དེས་
མོ་རང་ཉིད་ལ་རྨས་སྐྱོན་འབའ་ཞིག་ག་རེ་བྱས་ནས་བྱས་པ་རེད་དམ།
ཇི་སྲིད་བྷི་ནོ་ཡིས་འཁྲབ་སྟོན་འདིའི་ཆ་ཤས་ཤིག་ལེན་རྒྱུའི་འདོད་པ་ཡིད་
་མ་འཆར་བར་དུ། ལོ་ལི་ཏཱ་ཡི་འོས་ཤིང་འཚམ་པའི་རང་གཤིས་དེ་ཡར་རྒྱས་
གོང་འཕེལ་ཁོ་ན་བྱུང་ནས་ཡོད་ནའང་། མི་རིང་བར་ཁོས་མོས་མཐུན་ངོས་
ལེན་བྱས་པ་དང་མོའི་སྤྲོ་སེམས་ཀྱི་འདུན་པ་ཡོངས་སུ་རྫོགས་པ་དེ་གར་སོང་ཆ
མེད་དུ་གྱུར། དོན་དངོས་སུ་ཁོས་འཁྲབ་སྟོན་གྱི་ཆ་ཤས་ལེན་པའི་ལྡོག་ཕྱོགས་
ཀྱི་རྩོད་པ་ཐམས་ཅད་ལྷིང་འཇགས་མེད་པའི་མོའི་སེམས་ཀྱི་ནང་དུ་ཡར་ངོའི་
་350-

ཟླ་བ་བཞིན་དུ་འཕེལ་བ་དང༌། མོའི་སེམས་ལ། ངའི་འབོད་སྐུལ་ཁོ་ན་ཙམ་
ཞིག་ལ་ངེས་པར་དུ་མོས་མཐུན་ངོས་ལེན་བྱེད་དགོས་པ་ཞིག་མ་རེད་སྙམ་པའི་
བསམ་བློ་འཁོར་ཞིང་། བསམ་ཚུལ་དེས་མོའི་ཡིད་སེམས་ཡོངས་སུ་གདུང་
བར་བྱས། མོས་ཁོ་ལ་འབོད་སྐུལ་བྱས་པ་དེས་མོ་ལ་གནད་དོན་ག་རེ་བྱུང་བ་
རེད་དམ། དེ་ཁོའི་ཡ་རབས་བཟང་སྤྱོད་ཁོ་ན་ཞིག་རེད་དམ། ཁོའི་ཡ་རབས་
བཟང་སྤྱོད་དེའི་ཐོག་ལ་མོ་ནི་ཁབ་གཟེར་བརྒྱབས་ནས་ཡོད་པ་ལྟ་བུ་ཞིག་ཏུ་གྱུར།
ཡིན་ནའང་ད་ལྟ་ག་རེ་བྱས་ནས་མོ་ལ་འགྱུར་བ་ཕྱིན་པ་རེད་དམ། སྙིང་
རྗེ་བའི་བྷི་ནོ་འཁྲབ་སྟོན་དེའི་ནང་དུ་འདྲུད་རྒྱུ་ལ་མོ་རང་ཉིད་ཀྱིས་གང་ཐུབ་ཐུབ་
བྱས་ཡོད་པ་མ་རེད་དམ། མོ་ལ་ཁོའི་སྟེང་དུ་ཁོང་ཁྲོ་ལང་ཆོག་པའི་ཐོབ་ཐང་
ག་རེད་ཡོད་པ་རེད་དམ། གང་ཡིན་ཟེར་ན། ཁོས་མོའི་འགོག་རྐྱེན་ལ་ཅི་མི་
སྙམ་པར་མགོ་འདོགས་རྒྱུ་དེ་བཟང་སྤྱོད་ལས་འདས་པ་ཞིག་ཡིན་ནའང་། ཁོས་
མོ་ལ་མགོ་བཏགས་ཡོད་པ་མ་རེད་དམ། ལོ་ལི་ཏཱ་ཡིས་བྱ་གཞག་འདིའི་ཐོག་
ལ་རང་བྱུང་གི་གཤིས་ཀ་ཙམ་མིན་པར་རང་ཉིད་ཀྱི་རང་སྨོད་རང་གཤེ་
དང་བཅས་སེམས་འགུལ་བཏང་ཡོད་པ་དེ་ནི་དེ་བས་ཀྱང་གསལ་པོ་ཞིག་རེད།
དུས་སྐབས་གཞན་ནམ་ཡིན་ལ་མོ་ལ་དཀྲོག་རྐྱེན་སུན་གཙེར་བྱུང་ན་མོ་སེམས་
པ་བག་ཕེབས་ཡོང་བའི་ཆེད་དུ་སུའུ་ཆར་རས་ཐ་ཡི་འཁྲིས་ལ་འགྲོ་རྒྱུའི་གོམས་འདྲིས་
ཤིག་ཡོད་ནའང་། དེ་རིང་དགོང་མོ་མོ་དེ་ལ་ཡང་མ་སོང་། གང་ཡིན་ཟེར་ན།
མོས་རང་གི་སྙིང་དེ་མོ་རང་གི་བྲང་ཁོག་འོག་ན་མཆོང་ལྡིང་བྱེད་བཞིན་ཡོད་པ་དང་།
མིག་ཆུའི་ཐིགས་པ་རྣམས་འཐབ་འཛིང་གི་གཡུལ་ས་ལ་ཡོང་བཞིན་ཡོད་པའི་གནས་
ལུགས་ཆ་ཚང་བ་ཞིག་ཤེས་མ་ཐུབ་པའི་རྒྱུ་མཚན་གྱིས་རེད།
351

ཉིན་རྗེས་མའི་ཞོགས་པར། སུའུ་དྷེར་གྱིས་མེ་ཏོག་ཆུན་པོ་ཞིག་ལྭ་བྷོན
ཡ་ལ་ཁྱེར་ནས་ཡོང་བ་དང་། མེ་ཏོག་ཆུན་པོ་དེའི་ནང་དུ་རྒྱ་སེའི་མེ་ཏོག་དམར་
པོ་གཉིས་ཡོད་པ་དེ། ལོ་ལི་ཏཱ་ཡིས་དེ་མ་ཐག་ཏུ་བླངས་པ་ལ་སུའུ་དྷེར་གྱིས། ག་
རེ་བྱས་ནས་ཁྱོད་ཀྱིས་མེ་ཏོག་དེ་གཉིས་ལེན་བཞིན་ཡོད་དམ་ཞེས། དྲིས་ཤིང་།
དེའི་ལན་དུ་མོས། དྲི་ཞིམ་མེ་ཏོག་གི་ཆུན་པོ་ཞིག་གི་དཀྱིལ་དུ་མཛེས་
ཤིང་ལྟ་ན་སྡུག་པའི་འབྲས་ལྡན་གྱི་མེ་ཏོག་རྣམས་བཙུར་ནས་བཞག་ཡོད་པ་དེ་
ལ་ལྟ་བར་བྱེད་རྒྱུ་དེ། ངས་བཟོད་མི་ཐུབ་པ་ཞིག་རེད། ཅེས་ལན་བརྒྱབས།
མེ་ཏོག་མང་པོ་མཉམ་གཅིག་ཏུ་དེ་འདྲ་བྱས་ནས་མཉམ་སྡེབ་བྱེད་རྒྱུ་དེ་
ནི། གདུག་རྩུབ་ཆེ་ཞིང་ཀླ་ཀློ་ལྟ་བུའི་བྱ་སྤྱོད་ཅིག་རེད། ཅེས་སྨྲས་ཏེ། མོས་
མེ་ཏོག་ཆུན་པོ་དེའི་འཆིང་ཐག་བཤིགས་ནས་མེ་ཏོག་དེ་རྣམས་ཁང་མིག་དེའི་
ཆ་ཤས་མི་འདྲ་བ་སོ་སོ་ལ་བགོ་བཤའ་བརྒྱབས་ནས་བཞག
མོས་སྐད་ཅོར་རྒྱག་བཞིན་པའི་མཚམས་དེར། སཱ་ཏི་ཤ་རྒྱུག་ཤར་གློད་
ནས་སླེབས་པ་དང་ཆབས་ཅིག་ངག་ནས་། གཅེན་མོ། མེ་ཏོག་འདི་ཚོ་ཁྱོད་
ལ་གང་ཞིག་ནས་རག་བྱུང་ངམ། ཞེས་དྲིས།
ལོ་ལི་ཏཱ་ཡིས་ཁོའི་དྲི་བ་ལ་ལན་གང་ཡང་མ་བརྒྱབས་པར། ཁྱེད་རང་
དེ་རིང་ཁྱོད་ཀྱི་གྲོགས་པོ་ལ་འབོད་དུ་འགྲོ་རྒྱུ་མིན་ནམ། ཞེས་དྲིས།
སྐབས་དེར་སཱ་ཏི་ཤ་ཡི་སེམས་ལ་བྷི་ནོ་ཡི་ཕྱོགས་ལ་བསམ་བློ་གཏོང་རྒྱུ་
ཡིད་ལ་འཁོར་གྱིན་མེད་ནའང༌། ཁོའི་མིང་བརྗོད་པ་ཙམ་གྱིས་ཁོས་མཆོང་
ལྡིང་བྱེད་རྒྱུའི་འགོ་བརྩམས་པ་དང་མཉམ་དུ་ངག་ནས། རེད། ཡིན་དང་
ཡིན། ང་འགྲོ་རྒྱུ་ཡིན། ཞེས་བརྗོད་ནས་དེ་མ་ཐག་ཏུ་འགྲོ་རྒྱུའི་འགོ་བརྩམས།
—-352-

ལོ་ལི་ཏཱ་ཡིས། ཁྱོད་བྷི་ནོ་ཡི་ནང་ལ་ཡོད་དུས། ཁྱོད་ཀྱིས་དེ་ནས་ག་
རེ་བྱེད་ཀྱིན་ཡོད་དམ། ཞེས་ཁོ་ལ་གནས་ཚུལ་རྒྱུས་ལོན་བྱས།
དྲི་བ་དེའི་ལན་དུ་སཱ་ཏི་ཤ་ཡིས་ཚིག་ཉུང་དོན་འདུས་ཀྱི་སྒོ་ནས། ང་ཚོས་
སྐད་ཆ་ཤོད་ཀྱིན་ཡོད། ཅེས་ལན་བརྒྱབས།
ལོ་ལི་ཏུ་ཡིས་སྐད་ཆའི་རྒྱུན་བསྲིངས་ནས། ཁོས་ཁྱོད་ལ་འདྲ་པར་ཧ་
ཅང་མང་པོ་ཞིག་སྤྲད་ནའང་། ཁྱོད་ཀྱིས་ག་རེ་བྱས་ནས་ཁོ་ལ་ཕར་དངོས་པོ་
ཞིག་སྤྲོད་ཀྱིན་མེད་པ་ཡིན་ནམ། ཞེས་སྨྲས།
བྷིནོ་ཡིས་དབྱིན་ཇིའི་བརྙན་དེབ་རྣམས་ཀྱི་ནང་ནས་འདྲཔར་གྱི་རིགས་རྣམས་
གཏུབས་ནས་སཱ་ཏི་ཤ་ལ་སྤྲད་པ་དང༌། ཁོས་དྲས་གཏུབ་འདྲ་པར་སྦྱར་དེབ་ཅིག་
འདྲ་པར་དེ་ཚོ་དང་ལྷན་དུ་གྲ་སྒྲིག་བྱེད་རྒྱུའི་འགོ་བཙུགས་ཟིན་ཡོད་པར་མ་ཟད།
ཁོ་རིན་ཐང་ཆེ་བའི་དཔེ་དེབ་ཅིག་གི་ནང་ནས་འདྲ་པར་ཞིག་མཐོང་བ་ཡིན་ནའང་།
དེ་མ་ཐག་ཏུ་རང་གི་སྦྱར་དེབ་ཀྱི་ཤོག་གུ་རྣམས་བརྒྱང་རྒྱུའི་ཆེད་དུ་འདྲ་པར་དེ་ཚོ་
གཏུབ་རྒྱུ་ལ་མཛུབ་མོ་རྣམས་ལ་ཟ་འཕྲུག་ལང་བར་བྱེད་པའི་འདོད་འདུན་ཤུགས་
དྲག་པོ་ཅན་ཞིག་ཏུ་གྱུར་ཡོད་པ་ཞིག་རེད། ཁོའི་མངོན་འདོད་ཀྱི་འདུན་པ་ཤུགས་
དྲག་པོ་འདིས། རང་གི་བྱས་ཉེས་ཀྱི་སྟེང་ལབཀའ་བཀྱོན་མང་པོ་ཞིག་རང་གི་གཅེན་
མོའི་ཕྱོགས་ནས་ཁྱེར་ནས་ཡོང་ཡོད་པ་ཞིག་རེད།
འཛམ་གླིང་འདིའི་ནང་དུ་ཕན་ཚུན་ལག་རྟགས་རྔན་པ་སྤྲོད་རེས་བྱེད་པ་
དེ་ཕན་ཚུན་རེ་ལྟོས་བྱེད་ས་ཞིག་ཏུ་གྱུར་ཡོད་པ་དང་། ད་ལྟ་གློ་བུར་དུ་ཐོན་པ
ལྟ་བུའི་བག་མི་ཕེབ་པའི་ལྐོག་གྱུར་གྱི་འགྱུར་བ་ཞིག་སཱ་ཏི་ཤ་ཡི་སྟེང་དུ་སླེབས།
ཁོ་ལ་མཚོན་ན་རང་གིས་ཧ་ཅང་གཟབ་གཟབ་བྱས་ནས་ལྕགས་སྒམ་ནང་དུ་ཉར་
353-

ཚགས་བྱས་ནས་ཡོད་པའི་བདག་དངོས་དུང་སེམས་འཆང་ས་གང་ཡང་རུང་
བ་ཞིག་བློས་གཏོང་བར་བྱེད་རྒྱུའི་བསམ་ཚུལ་དེ་ལ་ཁོག་རྩིས་རྒྱག་རྒྱུ་དེ་ཧ་ཅང་
ལས་སླ་པོ་ཞིག་མ་རེད། དེར་བརྟེན་ཁོའི་ངོ་གདོང་ལ་གློ་བུར་བའི་ཞེད་སྣང་གི་
རྣམ་པ་ཞིག་མངོན་དུ་གྱུར། ལོ་ལི་ཏཱ་ཡིས་ཁོའི་འགྲམ་པའི་མཁུར་ཚོས་སྟེང་
ལ་ཤ་གཅུས་ཤིག་བརྒྱབས་པ་དང་ཆབས་ཅིག་གད་མོ་ཞིག་བགད་དེ། གནད་
འགག་གང་ཡང་མི་འདུག ཁྱོད་ཀྱིས་དེའི་སྐོར་ལ་སེམས་ཁྲལ་མ་བྱེད། ཁོ་
ལ་རྒྱ་སེའི་མེ་ཏོག་འདི་གཉིས་སྤྲོད། ཅེས་སྨྲས།
དཀའ་རྙོག་དེའི་སྟེང་ལ་དཀའ་ངལ་སེལ་ཐབས་ཀྱི་ཐབས་ཤེས་སྟབས་
བདེ་བོ་དེ་འདྲ་ཞིག་ཡོད་པ་ལ་སཱ་ཏི་ཤ་དགའ་ཚོར་ཆེན་པོ་སྐྱེས་ཏེ། རང་གི་གྲོགས་
པོའི་བུ་ལོན་འདུམ་གཏོང་བྱེད་ཆེད་དུ་མེ་ཏོག་དེ་གཉིས་བཟུང་ནས་ལམ་དུ་ཆས།
ལམ་བར་ནས་ཁོ་བྷི་ནོ་ལ་ཐུག་པ་དང༌། ཁོས་བྷི་ནོ་བྷ་བྷུ། བྷི་ནོ་བྷ་བྷུ།
ཞེས་བོས་ཏེ། རྒྱ་སེའི་མེ་ཏོག་དེ་གཉིས་ཁོ་རང་གི་སྟོད་གོས་འོག་ལ་སྦ་གསང་
བྱས་ཏེ། ང་ལ་ཁྱོད་ལ་སྤྲོད་རྒྱུའི་དངོས་པོ་ཞིག་ཡོད། ཁྱོད་ཀྱིས་དེ་ག་རེ་ཡིན་
ཚོད་དཔག་བྱེད་ཐུབ་ཀྱིན་ཡོད་དམ། ཞེས་དྲིས།
བྷི་ནོ་ཡིས་འཆར་ཅན་ལྟར་དུ་ཕམ་ཁ་ངོས་ལེན་བྱེད་བཞིན་པའི་སྐབས་
དེར། སཱ་ཏ་ཤ་ཡིས་ཤིང་འབྲས་ཀྱི་མེ་ཏོག་དེ་གཉིས་ཕྱིར་བཏོན་ནས་ཁོ་ལ་བསྟན།
བྷི་ནོ་ཡིས་སྐད་ཤུགས་ཆེན་པོ་དང་བཅས། ཨོ། ཅི་འདྲའི་ཡིད་དུ་འོང་
བ་ཞིག་རེད། ཡིན་ནའང་སཱ་ཏི་ཤ་བྷ་བྷུ། འདི་གཉིས་ཁྱོད་རང་གི་ཡིན་རྒྱུ་མ་
རེད། རེད་དམ། ངའི་རེ་བ་ལ་ང་རྒྱུ་དངོས་རྐུ་འཁྱེར་བྱས་པའི་བརྐུས་ནོར་
ལེན་མཁན་ལྟ་བུ་ཞིག་དང་མཚུངས་པར། ཉེན་རྟོག་པའི་ལག་པ་ནང་དུ་མི་ཚུད་
·354–

པའི་རེ་བ་ཡོད། ཅེས་སྨྲས།
ས་ཏཱི་ཤ་ཡི་རྒྱུད་ལ་གློ་བུར་དུ་ཐེ་ཚོམ་ཞིག་སྐྱེས་ཏེ། ཁོས་མེ་ཏོག་འདི་
གཉིས་ཁོ་རང་གི་ཡིན་པ་ལྟར་དུ་བརྗོད་དམ། ཡང་ན་མིན་པ་ལྟར་དུ་བརྗོད་
ན་འོས་སྙམ་པའི་བསམ་བློ་ཅུང་ཟད་བཏང་མཐར་ཁོའི་ངག་ནས། རྩ་བ་ཉིད་
ནས་དེ་འདྲ་མ་རེད། ཁྱོད་ཀྱིས་ག་རེ་ཤོད་ཀྱིན་ཡོད་དམ། ངའི་གཅེན་མོ་ལོ་
ལི་ཏཱ་ཡིས་ཁྱོད་ལ་སྤྲོད་རྒྱུའི་ཆེད་དུ་ང་ལ་སྤྲད་སོང་། ཞེས་སྨྲས།
དེར་བརྟེན་ད་ལྟ་དྲི་བ་དེ་གསལ་པོ་ཆགས་པ་དང་བྷི་ནོ་ཡིས་སྭ་ཏི་ཤ་ལ།
ག་ལེར་ཕེབས། རྗེས་སུ་ཐུག་ཡོང་། ཞེས་བརྗོད་པ་དང་ཆབས་ཅིག་ཉིན་གུང་
ཐུག་རྒྱུའི་ཁས་ལེན་དམ་བཅའ་བྱས།
བྷི་ནོ་ཡིས་ཁ་རྩང་དགོང་མོ་ལོ་ལི་ཏཱ་ཡིས་ལག་པ་ནས་དངོས་སུ་མྱངས་
པའི་ཟུག་རྔུ་དེ་བརྗེད་པར་བྱེད་ཐབས་མེད་པ་མ་ཟད། ཁོས་མི་གཞན་དང་ཁ་
རྩོད་བྱེད་རྒྱུ་དེ་སྲིད་མཐའ་ཙམ་ཞིག་ཡིན་པར་བརྟེན། མོའི་ངག་ནས་ཐོན་པའི
སྐད་ཆ་ཚིག་རྣོན་པོ་དེ་ལྟ་བུ་ཞིག་སྐྱེ་བོ་སུ་ཞིག་གི་ཕྱོགས་ནས་ཀྱང་ཡོང་ཡོད་མེད་
དེ་ཁོ་ལ་ཚོད་དཔག་བྱེད་རྒྱུ་གཏན་ནས་མེད་པ་ཞིག་རེད། ཐོག་མར་ལོ་ལི་ཏཱ་
དེ་སུའུ་ཆར་རས་ཐ་ཡི་སེམས་འགུལ་ཤུགས་རྐྱེན་གྱི་འོག་ལ་འབྲང་བཞིན་ཡོད་
པ་ཁོ་ན་ཞིག་ལ་བརྩིས་ཡོད་ནའང་། ་ཉེ་ཆར་ཁོས་ལོ་ལི་ཏཱ་ལ་ཆ་འཇོག་བྱེད་
སྟངས་དེ་ལྕག་དབྱུག་གིས་མདུན་དུ་དེད་པའི་གླང་ཆེན་ཞིག་ལ། རང་ཉིད་ཀྱི
སྟངས་འཛིན་བྱེད་པོ་སེམས་ནས་བརྗེད་རྒྱའི་དུས་ཚོད་གཏན་ནས་རག་མྱོང་མེད་
པ་ལྟ་བུ་ཞིག་རེད། གང་ལྟར་ཡང་ཁོས་སེམས་ཁུར་གཙོ་བོ་དེ་ལོ་ལི་ཏཱ་ལ་བློ་
སེམས་ཚིམ་པ་ཞིག་བྱེད་རྒྱུ་དང་། ཁོ་རང་ཉིད་ལ་ཞི་བདེ་ཏོག་ཙམ་ཞིག་རག་
355-

པར་བྱེད་རྒྱུའི་ཐོག་ལ་སླེབས་ནའང་། མཚན་མོ་དེར་ཁོ་ནང་དུ་ལོག་པའི་ལམ་
བར་ནས། ཁོའི་སེམས་ལ་ལོ་ལི་ཏཱ་ཡི་འཕྱ་དམོད་ཀྱི་སྐད་ཆ་རྣ་བར་གཙེ་བ་རྣམས་
གཅིག་མཇུག་གཉིས་མཐུད་བྱས་ནས་བསྐྱར་དུ་སླེབས་པར་བརྟེན། དཀའ་
ངལ་ཆེ་བའི་གཉིད་དུ་འགྲོ་རག་བར་དུ་བསམ་གཞིག་བྱས་ནས་ཁེར་རྐྱང་དུ་བསྡད།
ང་གྷོ་ར་ཡི་གྲིབ་གཟུགས་ལྟ་བུ་ཁོ་ན་ཞིག་རེད། ང་ལ་ང་རང་ཉིད་ཀྱི་བསམ་
ཚུལ་དང་ལྟ་གྲུབ་གང་ཡང་མི་འདུག ལོ་ལི་ཏཱ་ཡིས་ང་མཐོང་སྣང་དུ་མི་འཇོག་པའི་
རྒྱུ་མཚན་དེ། མོས་བསམ་བློ་དེ་གཏོང་གི་ཡོད་པ་རེད། ཡིན་ནའང་དེ་ནི་རྦད་དེ་
ནོར་འཁྲུལ་ཞིག་རེད། དེ་ལྟར་ཡིད་ལ་དྲན་པའི་རྟོག་འཆར་རྣམས་ཀྱིས་ཁོའི་སེམས་
ཀྱི་ནང་དུ་སྐོར་རྒྱུག་བྱས་པ་དང་བསྟུན། ཁོས་བསམ་ཚུལ་དེའི་ལྡོག་ཕྱོགས་ཀྱི་རྩོད་
པ་མཐའ་དག་གི་རིགས་རང་གི་སེམས་ཀྱི་ནང་ལ་གོ་རིམ་བསྒྲིགས།
ཡིན་ནའང་དེ་ནི་ཕན་ཐོགས་གང་མེད་པ་ཞིག་རེད། གང་ཡིན་ཟེར་ན་
ལོ་ལི་ཏཱ་ཡིས་ནམ་ཡང་ཁོའི་ལྡོག་ཕྱོགས་ཀྱི་ཁ་གཏད་དུ་ཁ་གསལ་ཞིང་ངེས་གཏན་
ཅན་གྱི་ཡ་ལ་སྐྱོན་འཛུགས་ཤིག་ཁྱེར་ནས་ཡོང་མེད་པ་དང་། མོས་རྟག་ཏུ་ཁོ་
ལ་གནད་དོན་དེའི་ཐོག་ཏུ་རྩོད་པ་བྱེད་རྒྱུའི་གོ་སྐབས་སྤྲོད་རྒྱུ་ལ་གཡོལ་ཐབས
བྱེད་བཞིན་ཡོད་ཅིང་། བྷི་ནོ་ལ་སྐྱོན་འཛུགས་དེའི་ཐོག་ལ་ལན་རྒྱག་རྒྱུ་ཧ་ཅང་
མང་པོ་ཞིག་ཡོད་ནའང་ད་དུང་ཁོ་ལ་དེ་ཚོ་གཏམ་བཤད་སྤེལ་རྒྱུའི་གོ་སྐབས་ཤིག་
ནམ་ཡང་རག་མྱོང་མེད་པར་བརྟེན། དེས་ཁོ་ལ་ཁོང་ཁྲོ་ཤུགས་ཆེན་པོ་ལང་
བཅུག་པར་མ་ཟད། ནམ་ཞིག་ཁོས་ཕམ་ཁ་ངོས་ལེན་བྱས་པའི་ཚེ་ནའང་། ད་
དུང་མོས་མཐའ་སྐྱེལ་རྒྱུ་ལ་འབད་པ་གཅིག་ཏུ་བསྟེན་པ་དང༌། ལོ་ལི་ཏཱ་ཡིས་
བློ་མོས་ཚིམ་པའི་རྣམ་པ་གང་ཡང་མ་བསྟན་པ་དེ་ལ་ཁོས་བློ་ཕམ་ཤིན་དུ་ཆེན་པོ་
-356-—

བྱས། དེས་ན་ང་མཐོང་ཆུང་ཁྱད་གསོད་བྱེད་ཆོག་པའི་དངོས་པོ་ལྟ་བུ་ཞིག་རེད་
དམ། ཞེས་ཁོ་རང་ཉིད་ཀྱིས་རང་ཉིད་ལ་དྲི་བ་གདུག་རྩུབ་ཆེན་པོའི་སྒོ་ནས་བཏང༌།
ནམ་ཞིག་ཁོས་སཱ་ཏི་ཤ་ཡི་ངག་ནས། ལོ་ལི་ཏཱ་ཡིས་སཱ་ཏི་ཤ་ངོ་ཚབ་ཏུ་བཏང་
ནས་མེ་ཏོག་དེ་ཚོ་ཁོ་ལ་བསྐུར་བ་གོ་དུས་ཁོའི་སེམས་ལ་ཚད་མེད་པའི་བདེ་བ་ཆེན་
པོ་ཞིག་སྐྱེས་པ་མ་ཟད། ཁོས་མེ་ཏོག་དེ་གཉིས་ཞི་བདེའི་མཆོད་སྤྲིན་ལྟ་བུ་ཞིག་དང་།
རང་གི་མགོ་འབུལ་ལུས་འབུལ་བྱེད་ཡུལ་གྱི་མཛའ་བརྩེའི་དྲན་རྟེན་ཞིག་ཏུ་ཡང་ངོས་
འཛིན་བྱས། ཐོག་མར་ཁོའི་སེམས་ལ་དེ་ཚོ་ཏན་ཏན་ཁྱིམ་དུ་ཁྱེར་ནས་འགྲོ་རྒྱུའི་
འདུན་པ་སྐྱེས་ནའང༌། མཐའ་མཇུག་ཏུ་ཁོས་མེ་ཏོག་དེ་གཉིས་ཨ་མ་ཨ་ནན་དྷ་
མོ་ཡེས་ཀྱི་ཞབས་ལ་ཕུལ་ནས་མེ་ཏོག་དེ་གཉིས་ལ་བྱིན་རླབས་ཀྱི་དངོས་གྲུབ་འཐོབ་
པར་བྱེད་རྒྱུའི་སེམས་ཐག་བཅད།
ཉི་མ་དེའི་མཚན་མོ་་སྟེ། ནམ་ཞིག་བྷི་ནོ་ཕེ་རེ་ཤུ་བྷ་བྷུ་ཡི་ཁང་པ་ལ་འབྱོར་
བའི་སྐབས་སུ། ལོ་ལི་ཏཱ་ཡིས་སཱ་ཏི་ཤ་ཡིས་ཁོའི་སློབ་གྲྭའི་སློབ་ཚན་རྣམས་བསྐྱར་
ཟློས་བྱས་ནས་ཡོད་པ་ལ་ཉན་ནས་བསྡད།
བྷི་ནོ་ཡི་སྐད་ཆ་ཐོག་མ་དེ་ནི། དམར་པོ་དེ་དམག་འཁྲུག་གཡུལ་ངོའི་
ཁ་དོག་གི་ཚོན་མདངས་རེད། ཞི་མཐུན་འགྲིག་འཇགས་ཀྱི་མེ་ཏོག་རྣམས་ངེས་
པར་དུ་དཀར་པོ་ཡིན་དགོས་རེད། ཅེས་པ་དེ་རེད།
ལོ་ལི་ཏཱ་ཡིས་ཁོའི་སྐད་ཆའི་དོན་མ་གོ་བར་མགོ་འཐོམས་ནས་ཡོད་སྐབས།
ཁོས་རང་གི་སྟོད་དཀྲིས་འོག་ནས་ཀ་ར་སྦི་རའི་མེ་ཏོག་ཆུན་པོ་ཞིག་བླངས་ནས་
མོའི་མདུན་དུ་བཞག་སྟེ་ངག་ནས། ཁྱོད་ཀྱི་རྒྱ་སེའི་མེ་ཏོག་དེ་གཉིས་ལ་མཛེས་
སྡུག་ཅི་འདྲ་ཞིག་ཡོད་མེད་ལ་གནད་དོན་གང་ཡང་མི་འདུག མེ་ཏོག་དེ་གཉིས་
357-

ལ་ད་དུང་ཁོང་ཁྲོའི་ཚོན་མདངས་ཕོག་འདུག ངའི་མེ་ཏོག་འདི་རྣམས་མཛེས་
སྡུག་གི་ཆ་ནས་ཁྱོད་ཀྱི་མེ་ཏོག་རྣམས་དང་བསྡུར་ཐབས་མེད་ནའང་དེ་ལ་མ་ལྟོས་
པར། གཉོམ་ཆུང་གི་ཆས་གོས་དཀར་པོ་གྱོན་པའི་མེ་ཏོག་འདི་རྣམས་ལ་རིན་
ཐང་མེད་པ་ཞིག་མ་རེད། ཅེས་སྨྲས།
ལོ་ལི་ཏཱ་ཡི་གདོང་མདོག་ཤིན་ཏུ་དམར་པོར་གྱུར་ནས་འཚེར་སྣང་དང་
བཅས། ཅི་ཞིག་ལ་ཁྱོད་ཀྱིས་ངའི་མེ་ཏོག་རྣམས་ཞེས་རྗོད་བཞིན་ཡོད་དམ།
ཞེས་དྲིས།
བྷི་ནོ་ཐེ་ཚོམ་གྱི་ནང་དུ་ཚུད་དེ་ངག་དིག་ནས། དེས་ན་ངས་ནོར་འཁྲུལ་
བྱས་པ་རེད་དམ། སཱ་ཏི་ཤ་བྷ་བྷུ། སུ་ཞིག་གིས་ཁྱོད་ལ་མེ་ཏོག་དེ་གཉིས་ང་
ལ་སྤྲོད་ཅེས་བརྗོད་སོང་ངམ། ཞེས་དྲིས།
སཱ་ཏི་ཤ་ལ་ཕོག་ཐུག་བྱུང་བའི་རྣམ་པ་དང་བཅས། ག་རེ་བྱས་སོང་།
གཅེན་མོ་ལོ་ལི་ཏཱ་ཡིས་ང་ལ་མེ་ཏོག་དེ་གཉིས་ཁྱོད་ལ་སྤྲོད་ཅེས་བརྗོད་པ་མ་རེད་
དམ། ཞེས་སྨྲས།
ལོ་ལི་ཏུ་དེ་བས་ཀྱང་ངོ་གདོང་དམར་པོར་གྱུར་ནས་སཱ་ཏི་ཤ་ལ་འབུད་རྒྱག་
ཅིག་བྱས་པ་དང་ཆབས་ཅིག ངས་ནམ་ཡང་འདི་འདྲའི་ལྐུགས་པ་ཆུང་ཆུང་ཞིག་
མཐོང་མ་མྱོང་། ཁྱོད་ཀྱིས་མེ་ཏོག་དེ་གཉིས་བྷི་ནོ་བྷ་བྷུ་ཡིས་ཁྱོད་ལ་སྤྲད་པའི་འདྲ་
པར་རྣམས་ཀྱི་ཚབ་ཏུ་བརྗེ་སྒྱུར་གཏོང་འདོད་བྱུང་བ་མ་རེད་དམ། ཞེས་སྨྲས།
སཱ་ཏི་ཤ་ཡོངས་སུ་མགོ་འཐོམས་བར་གྱུར་ཏེ། རེད། ངས་དེ་བྱས་པ་
ཡིན། ཡིན འང་ཁྱོད་ཀྱིས་ང་ལ་མེ་ཏོག་དེ་གཉིས་སྤྲོད་ཅེས་བརྗོད་པ་མིན་ནམ། ཞེས་
ངུ་སྐད་བརྒྱབས།

ལོ་ལི་ཏཱ་ཡིས་རང་གིས་སཱ་ཏི་ཤ་དང་ལྷན་དུ་སྐད་ཆ་ཕར་བཤད་ཚུར་བཤད་
བྱས་པ་དེས། རང་ཉིད་སྔར་ལས་ཀྱང་རྙོག་འཛིང་གི་ནང་དུ་ཚུད་ཡོད་པ་ངོས་ཟིན་
པ་དང་། བྷི་ནོ་ལ་མཚོན་ན། ད་ལྟ་རྒྱ་སེའི་མེ་ཏོག་དེ་གཉིས་ལོ་ལི་ཏུ་ཡིས་ཁོ་ལ་
སྤྲད་པ་ཡིན་ནའང་། ཁོས་དེ་ཤེས་རྒྱུའི་འདོད་པ་མོ་ལ་མེད་པ་གསལ་པོ་ཆགས།
བྷི་ནོ་ཡིས། དེ་ལ་གནད་འགག་གང་ཡང་མི་འདུག ཁྱོད་ཀྱི་མེ་ཏོག་
གཉིས་ལ་ངས་བདག་དབང་འཛིན་པའི་རེ་འདོད་དེ་ངས་བློས་གཏོང་གི་ཡོད། ཡིན་
ནའང་ངའི་མེ་ཏོག་འདི་ཚོའི་སྐོར་ལ་ནོར་འཁྲུལ་མེད་པ་དེ་ངས་ཁྱོད་ལ་བཤད་
ཆོག་པ་གྱིས། འདི་ཚོ་ངའི་ཞི་བདེའི་མཆོད་སྤྲིན་ཏེ། ང་ཚོའི་ཁ་རྩོད་ཞི་འགྲིག་
ཡོང་བའི་གུན་གསབ་ཡིན། ཞེས་སྨྲས།
ལོ་ལི་ཏཱ་ཡིས་སྐད་ཆའི་འཕྲོབཅད་དེ་མགོ་བོ་གཡུག་བཞིན་དུ་ཐེ་ཚོམ་གྱི་ངང་
ནས། དུས་ནམ་ཞིག་ལ་ང་ཚོས་ཁ་རྩོད་བརྒྱབས་པ་རེད་དམ། ཁྱོད་ཀྱིས་ཤོད
བཞིན་པའི་ཞི་འགྲིག་གི་གུན་གསབ་ཅེས་པ་དེ་ཅི་ཞིག་རེད་དམ། ཞེས་དྲིས།
བྷི་ནོ་ཡིས་སྐད་ཤུགས་ཆེན་པོ་དང་བཅས། དེས་ན་འགོ་ནས་མཇུག་བར་
དུ་བྱུང་བའི་བྱ་བ་ཐམས་ཅད་འཁྲུལ་སྣང་གི་སྒྱུམ་ཞིག་རེད་དམ། ཁ་རྩོད་མ་བརྒྱབས།
མེ་ཏོག་མ་བསྐུར། ཞི་འགྲིག་གི་གུན་གསབ་ཡང་མ་ཡིན། དེ་ནི་ཕར་བལྟས་ན་
འཚེར་མདངས་འོད་དུ་འཕྲོབ་གསེར་དུ་འཛིན་པའི་ནོར་འཁྲུལ་ཁོ་ན་ཞིག་མ་ཡིན་
པར་མ་ཟད། དེ་ལ་འཚེར་མདངས་ཀྱི་རྣམ་པ་ཙམ་ཡང་གཏན་ནས་མེད་པ་ལྟ་
བུ་ཞིག་རེད། འཁྲབ་སྟོན་དེའི་སྐོར་གྱི་གྲོས་འཆར་དེ་དེ་འདྲ་ཞིག་རེད།
ཅེས་བརྗོད་པའི་སྐབས་དེར། ལོ་ལི་ཏཱ་ཡིས་བཤད་མཚམས་བཅད་ནས།
གང་ལྟར་ཡང་དེའི་སྐོར་ལ་ནོར་འཁྲུལ་གང་ཡང་མི་འདུག ཡིནའང་སུ་ཞིག་
359-

གིས་དེའི་སྐོར་ལ་དགག་སྒྲུབ་ཀྱི་རྩོད་པ་བརྒྱབས་པ་རེད། ཁྱོད་ཀྱི་སེམས་ལ་
ཁྱོད་ཀྱི་ངོས་ལེན་འཐོབ་པའི་ཆེད་དུ། ང་ལྐོག་ཇུས་དེའི་ནང་དུ་ཡོད་པ་རེད་ག་
འདྲ་བྱས་ནས་བསམ་སོང་། ཁྱོད་རང་གིས་འཁྲབ་སྟོན་དེ་ལ་མོས་མཐུན་ངོས་
ལེན་བྱས་པ་དང་། ངས་དེ་ལ་འདོད་པ་ཚིམས་པའི་སྒོ་ནས་རྗེས་སུ་ཡི་རང་བྱས་
པ་དེ་ཙམ་ཞིག་རེད། ཡིན་ནའང་གལ་ཏེ་ཁྱོད་ལ་འཁྲབ་སྟོན་དེའི་ཆ་ཤས་ཤིག་
ལེན་རྒྱུ་ལ་དངོས་གནས་དགག་བྱ་ཡོད་ན། ག་རེ་བྱས་ནས་ཁྱོད་ཀྱིས་མོས་མཐུན་
ངོས་ལེན་བྱས་པ་ཡིན་ནམ། སུ་ཞིག་གིས་འབོད་སྐུལ་བྱས་མིན་གྱི་གནད་དོན
མ་རེད། ཅེས་བརྗོད་པ་དང་ཆབས་ཅིག་མོ་ཁང་མིག་དེའི་ཕྱི་ལ་ཐོན།
བྱ་བ་ཐམས་ཅད་ལྡོག་ཕྱོགས་སུ་ཕྱིན་པ་དང༌། ཉི་མ་དེའི་ཞོགས་པ་རང་
ལ་ལོ་ལི་ཏཱ་ཡིས་རང་ཉིད་བྷི་ནོ་ཡི་ལག་པ་ནས་ཕམ་ཁ་བྱུང་བའི་རང་སྐྱོན་ངོས་
ལེན་དང༌། བྷི་ནོ་ལ་འཁྲབ་སྟོན་དེའི་སྐོར་གྱི་བསམ་ཚུལ་དེ་ཡིད་ལ་མི་འཛིན་
རྒྱུའི་འབོད་སྐུལ་བྱེད་རྒྱུའི་སེམས་ཐག་གཙང་བཅད་བྱས་ཡོད་ནའང་། ད་ལྟ་
གནས་སྟངས་ཐམས་ཅད་མི་མཐུན་ཕྱོགས་ཀྱི་ཁྲོད་དུ་མངོན་དུ་གྱུར།
བྷི་ནོ་ཡི་སེམས་ལ་ལོ་ལི་ཏུ་ཡིས་ཉེ་ཆར་ངས་ལྡོག་ཕྱོགས་ཁ་གཏད་བྱས་
པ་དེ། ད་དུང་སེམས་ནས་བརྗེད་མ་ཐུབ་པར་དེ་ལ་ཁོང་ཁྲོ་ལངས་ནས་ཡོད་
པ་དང་། དེ་ནི་མོའི་སེམས་ལ་བྷི་ནོ་ཡིས་ཕྱི་ཚུལ་དུ་ཆ་རྐྱེན་དེའི་འོག་ལ་མགོ་
བསྒུར་བ་ཙམ་ཞིག་མ་གཏོགས། དོན་དངོས་སུ་ཁོའི་སེམས་ཀྱི་ནང་ལོགས
ན་འཁྲབ་སྟོན་དེའི་ལྡོག་ཕྱོགས་སུ་ལངས་ནས་བསྡད་ཡོད་པ་རེད་བསམ་གྱིན་
ཡོད་པའི་རྒྱུ་མཚན་གྱིས་རེད་སྙམ་པའི་བསམ་བློའི་རྟོག་འཆར་ཁྲོད་དུ་ལྷུང༌། ཁོའི་
སེམས་ལ་ལོ་ལི་ཏཱ་ཡིས་གནད་དོན་དེ་ཧ་ཅང་གི་ཚབས་ཆེན་ཞིག་ཏུ་བརྩི་བཞིན་
-360-

འདུག་སྙམ་ནས་བློ་ཕམ་ཤིན་ཏུ་ཆེན་པོ་སྐྱེས་པ་དང་ཆབས་ཅིག ཁོའི་སེམས་
ལ་ཕྱིན་ཆད་ཀུ་རེ་རྩེད་འཇོ་ཞིག་གི་ཁྲོད་ནའང་མི་མཐུན་པའི་འགལ་ཟླ་ཞིག་ནམ་
ཡང་འབྱུང་འཇུག་གི་མིན་སྙམ་པའི་སེམས་ཐག་བཅད་པ་དང་ལྷན་དུ་རང་གིས་
འཁྲབ་སྟོན་དེའི་ཆ་ཤས་ཤིག་བླངས་ནས་དེ་ལ་ལྷག་བསམ་རྣམ་དག་གི་སྒོ་ནས་
ཡ་ལ་འཇོག་རྒྱུ་མེད་པ་ཞིག་བྱེད་དགོས་སྙམ་པའི་རྟོག་པ་སྐྱེས།
སུའུ་ཆར་རས་ཐ་ཞོགས་པ་སྔ་པོ་ནས་བཟུང་མོ་རང་ཉིད་ཀྱི་ཉལ་ཁྲིའི་སྟེང་
དུ་བསྡད་དེ་““སྟོན་པ་ཡེ་ཤུ་ཡི་ལད་ཟློས་"ཞེས་པའི་དཔེ་དེབ་དེ་ཀློག་རྒྱུའི་འབད
བརྩོན་བྱས་ཤིང་།ཉི་མ་འདིའི་ཞོགས་པ་མོས་རང་གི་རྒྱུན་ལྡན་གྱི་ལས་ཀ་གཞན་
གྱི་ཕྱོགས་ལ་བསམ་བློ་གང་ཡང་གཏོང་མ་ཐུབ། ཡང་ནས་ཡང་དུ་མོའི་སེམས་
པ་འཆར་ཡན་དུ་ཉུལ་བའི་སྐབས་དེར། མོས་ལག་ཏུ་བཟུང་པའི་དཔེ་ཆ་དེ་ཡི
ཤོག་བུ་རྣམས་ཀྱིས་ཞར་མཆོང་རྒྱག་རྒྱུའི་འགོ་ཚུགས། དེ་རྗེས་མོས་འབད་
པ་བརྒྱ་འགྱུར་བསྟེན་ནས་མོ་རང་ཉིད་ཀྱིས་རང་ཉིད་ལ་སྟངས་འཛིན་གནོན་
ཤུགས་སྤྲད་དེ། རང་གི་སེམས་པ་ལ་དཔེ་དེབ་དེ་ལོངས་སུ་སྤྱོད་རྒྱུའི་རྩོལ་བ་
བྱས་ནས་མོ་རང་ཉིད་ཀྱི་ཁ་སྟབས་ཉག་ཕྲ་བོ་དེ་ངོས་ལེན་བྱེད་འདོད་ཀྱི་འདུན་
པ་མེད་པར་གྱུར།
ཐེངས་མ་ཞིག་ལ་མོའི་སེམས་ལ། མོས་བྷི་ནོ་ཡི་སྐད་གོ་སོང་སྙམ་ནས་
གློ་བུར་དེ་མ་ཐག་ཏུ་དཔེ་དེབ་དེ་མར་མདུན་ཅོག་སྟེང་དུ་བཞག་ནས་ཡར་ཐོག་
ཁང་དུ་འགྲོ་རྒྱུའི་འགོ་བཙུགས་ནའང་། སྤྲོ་བ་མེད་པའི་བརྗོད་གཞི་དེ་ལ་ཡིད་
བསུན་ནས་ཡང་བསྐྱར་དཔེ་དེབ་ཡར་བླངས་ནས་མར་བསྡད། འགལ་རྐྱེན་
བར་ཆད་གཏོང་བའི་སྐད་ཅོར་གྱིས་མོ་རང་ཉིད་ལ་བར་ཆད་བྱེད་པར་དོགས་
361-

ནས་མོ་རང་ཉིད་ཀྱི་ལག་པ་གཉིས་ཀྱིས་རང་གི་རྣ་བ་གཉིས་བཀབ་ནས་བསྡད།
བྷི་ནོ་དུས་ནམ་ཞིག་གི་ཚེ་གནས་དེར་འབྱོར་བའི་སྐབས་སུ་གྷོ་ར་ཡང་སླེབས་
ཡོད་ཅེས་བརྗོད་རྒྱུ་དེ་ཡང་ཡང་བྱུང་ཡོད་པ་ཞིག་རེད། འོན་ཀྱང་དེ་རིང་མོས་
ཁོ་སླེབས་ཡོད་མེད་ཀྱི་ཚོད་དཔག་གང་ཡང་བྱེད་མ་ཐུབ། མོའི་སེམས་ལ་གྷོ་
ར་སླེབས་ཡོད་པར་དོགས་ནས་དངངས་སྐྲག་ཅུང་ཟད་བྱུང་ནའང་། དེ་རྗེས་
ཁོ་སླེབས་མེད་རྒྱུ་རེད་སྙམ་པའི་ཐེ་ཚོམ་གྱིས་མོ་ལ་མྱ་ངན་གྱི་མནར་གཅོད་བཏང་།
དུས་སྐབས་དེར་མོ་འཐོམས་ནས་ཤེས་པ་འཕྱོ་བཞིན་པའི་གནས་སྟངས་ནང་
དུ་ཚུད་ནས་ཡོད་པའི་སྐབས་སུ་ལོ་ལི་ཏཱཁང་མིག་དེའི་ནང་དུ་འཛུལ་ནས་ཡོང་། སུའུ་
ཆར་རས་ཐ་ཡིས་མོའི་གདོང་པ་མཐོང་མ་ཐག་ཏུ་སྐད་ཤུགས་ཆེན་པོ་དང་བཅས།
ག་རེ་བྱས་སོང་། གནད་དོན་ག་རེ་འདུག ངའི་སྙིང་ཉེ། ཞེས་དྲིས།
ལོ་ལི་ཏཱ་ཡིས། བྷི་ནོ་བྷ་བྷུ་སླེབས་སོང་། ངས་བལྟས་ན་ཁོས་ཁྱོད་ལ་
སྐད་ཆ་བཤད་འདོད་ཡོད་པ་འདྲ། ཞེས་སྨྲས།
སུའུ་ཆར་རས་ཐ་ཡིས། བྷི་ནོ་དང་ལྷན་དུ་མི་གཞན་པ་ཡོང་འདུག་གམ།
ཞེས་འདྲི་རྒྱུ་ལ་སྐྲག་སྣང་སྐྱེས་ཤིང༌། གལ་ཏེ་མི་གཞན་པ་ཞིག་ཡོང་ཡོད་ན། ཏན་
ཏན་ལོ་ལི་ཏཱ་ཡིས་དེའི་མིང་བརྗོད་ཡོད་ངེས་པ་ཞིག་རེད། འོན་ཀྱང་ད་དུང་མོའི་
སེམས་པ་དེ་ནར་འགྱངས་ཀྱི་ནང་དུ་ཚུད་ཅིང་། མཐའ་མཇུག་ཏུ་མོ་འཁྲབ་སྟོན་
ཐག་གཅོད་བྱས་པའི་གཟབ་རྒྱས་སྣེ་ལེན་གྱི་བྱེད་སྒོའི་རིམ་པ་རྣམས་གྱི་ཆེད་དང།
མོ་རང་ཉིད་ཀྱི་རང་ཚོད་སྟངས་འཛིན་ལ་ཚོད་རྩིས་བྱས་པ་རྣམས་བློས་བཏང་ནས་
ཕྱི་ལ་ཐོན། ཐོག་མར་ལོ་ལི་ཏཱ་ལ་ཁྱོད་ཡང་འགྲོ་རྒྱུ་མིན་ནམ། ཞེས་དྲིས།
ལོ་ལི་ཏཱ་ཡིས་ཅུང་ཟད་སྟབས་མི་བདེ་བའི་ངང་ནས། དང་པོར་ཁྱོད་
-362-

རང་སོང༌། ང་རྗེས་སུ་གཅིག་པུར་ཡོང་གི་ཡིན། ཞེས་ལན་བརྒྱབས།
ནམ་ཞིག་སུའུ་ཆར་རས་ཐ་ཐུག་འཕྲད་ཁང་དུ་འབྱོར་ཚེ། མོས་བྷི་ནོ་དང་
སཱ་ཏི་ཤ་གཉིས་གཅིག་པུར་མཉམ་དུ་ཁ་བརྡ་བྱས་ནས་ཡོད་པ་མཐོང་སྐབས་མོའི་
ངག་ནས། ཨ་ཕ་ཕྱི་ལ་ཕེབས་སོང་། ཡིན་ནའང་ཁོ་མགྱོགས་པོར་ཕྱིར་ལོག་
ཡོང་གི་རེད། ཨ་མ་ལཱ་བྷོན་ཡ་དང་ལི་ལཱ་གཉིས་ལེན་དུ་ང་ཚོའི་དགེ་རྒན་གྱི་ཁང་
པ་སྟེ། ཁོང་ཚོའི་སློབ་ཚན་སྦྱོང་ས་ལ་ཕྱིན་སོང༌། མོས་གལ་ཏེ་ཁྱོད་སླེབས་པ་ཡིན་
ན་ང་ཚོ་སྒུག་རོགས་གནང༌། ཞེས་ལན་ཞིག་བཞག་སོང༌། ཞེས་སྨྲས།
བྷི་ནོ་ཡིས། ཁྱོད་རང་ཡང་འཁྲབ་སྟོན་འདིའི་ནང་ལ་ཡོང་གི་མིན་ནམ།
ཞེས་འདྲི་བརྩད་བྱས།
སུའུ་ཆར་རས་ཐ་ཡིས། གལ་ཏེ་མི་ཚང་མ་འཁྲབ་སྟོན་ལ་ཞུགས་པ་ཡིན་
ན། ལྟད་མོ་ལྟ་མཁན་རྣམས་གངཞིག་ཏུ་འབྱུང་གི་རེད་དམ། ཞེས་ལན་བརྒྱབས་
སྤྱིར་བཏང་ཡིན་ན་བྷི་ནོ་དང་སུའུ་ཆར་རས་ཐ་གཉིས་ནམ་ཞིག་འཛོམས་
པ་ཡིན་ན། ཁོ་གཉིས་ཀྱི་བར་ལ་རྫོགས་རྒྱུ་མེད་པའི་ཁ་བརྡ་ཞིག་ཡོད་ནའང་། དེ་
རིང་ཕར་བལྟས་ན་ཁོ་གཉིས་ཀྱི་ཕྱོགས་གཉིས་ཀ་ལ་འགལ་རྐྱེན་ཞིག་བྱུང་ཡོད་པ་
དང་། དེས་ཁོ་གཉིས་ཀྱིས་རང་དབང་གི་སྒོ་ནས་ཁ་བརྡ་བྱེད་པ་ལ་འགོག་རྐྱེན
བྱས་ནས་ཡོད་པ་ལྟ་བུ་ཞིག་རེད། སུའུ་ཆར་རས་ཐ་ཡིས་གྷོར་ཡི་སྐོར་གྱི་ནམ་རྒྱུན་
གྱིབརྗོད་གཞིའི་ཐོག་ལ་སྐད་ཆ་མི་བཤད་རྒྱུ་དང་། བྷི་ནོ་ལ་ཡང་ཁོའི་མིང་དཀའ་
ངལ་མེད་པའི་སྒོནས་བརྗོད་དུ་མི་འཇུག་རྒྱུའི་སེམས་ཐག་བཅད་ཡོད་པ་ཞིག་རེད།
གང་ཡིན་ཟེར་ན། མོའི་བསམ་ངོ་ན། ལོ་ལི་ཏུ་དང་གཅིག་བྱས་ན་ནང་མི་གཞན
ཚང་མས་ཁ་ཁོའི་གྲོགས་པོའི་འདབས་གནས་ལྟ་བུ་ཞིག་ཏུ་བརྩི་བཞིན་ཡོད་པའི་ཚོད་
-363-

དཔག་བྱས་ནས་ཡོད་པའི་རྒྱུ་མཚན་གྱིས་རེད།
སུའུ་ཆར་རས་ཐ་ཡིས་བྷི་ནོ་ལ་དམིགས་ཡུལ་གང་ཡང་མེད་པའི་ཐོལ་བྱུང་
གི་སྐད་ཆ་ཁ་ཤས་གསལ་བཤད་བྱས་རྗེས་མོ་གཞན་དུ་གཡོལ་སའི་ཐབས་ལམ་
གང་ཡང་མ་རག་པར་བརྟེན། སཱ་ཏི་ཤ་ལ་ཁོའི་འདྲ་པར་སྦྱར་དེབ་ཀྱི་སྐྱོན་དང་
དགེ་མཚན་གྱི་སྐོར་ལ་ཁ་བརྡ་བྱེད་རྒྱུའི་འགོ་བཙུགས། མོས་སཱ་ཏི་ཤ་ཡིས་འདྲ
པར་བཀོད་སྒྲིག་བྱེད་སྟངས་ནོར་ཡོད་པའི་ཕྱོགས་ལ་གཞི་བཅོལ་ནས་ཁོའི་ཁོང་
ཁྲོ་ངར་ལང་བའི་ཆེད་དུ་སྟངས་འཛིན་བཀོད་ཇུས་བྱས་ཤིང༌། སཱ་ཏི་ཤ་ལ་ཚོར་
འདུ་ཤུགས་དྲག་པོའི་རང་ཤུགས་རྒྱས་ཏེ། ཁོའི་རྣ་བར་གཙེ་བའི་སྐད་ཅོར
དང་བཅས་མོ་ལ་རྩོད་པ་བརྒྱབས།
བྷི་ནོ་ཡིས་སྐབས་དེར་སྒོ་སྣང་དང་བཅས་ངོས་ལེན་མ་བྱས་པའི་ཁོ་རང་
གི་ཀ་ར་སྦི་་རའི་མེ་ཏོག་དཀར་པོའི་ཆུན་པོ་མདུན་ཅོག་སྟེང་དུ་བཞག་ནས་ཡོད་
པ་དེ་ལ་བལྟས་ནས་བསྡད་པ་དང་། ཁོའི་སེམས་ལ་རྨས་སྐྱོན་ཕོག་པའི་ང་རྒྱལ་
དང་བཅས་ཁོ་རང་ཉིད་ཀྱིས་རང་ཉིད་ལ། ལོ་ལི་ཏཱ་ཡིས་ཡ་རབས་བཟང་སྤྱོད་
ལ་བརྩི་འཇོག་བྱེད་པའི་ཆེད་དུ་ཡིན་རུང་། ངའི་མེ་ཏོག་འདི་ཚོ་ངེས་པར་དུ་
ལེན་དགོས་པ་ཞིག་རེད་སྙམ་པའི་བསམ་བློ་འཁོར།
གློ་བུར་དུ་རྐང་པའི་རྡོག་སྒྲ་ཞིག་གྲགས་ནས་ཡོང་བ་ཐོས་ཤིང༌། སུའུ་
ཆར་རས་ཐ་ཡིས་ཧ་རན་ནང་དུ་འཛུལ་ནས་ཡོང་བ་མཐོང་བར་བརྟེན་མོ་ལ་འདྲོག་
འགོ་ལང་རྒྱུའི་འགོ་ཚུགས། དེ་ལ་བརྟེན་ནས་མོས་འགོག་རྐྱེན་ལ་ཅི་མི་སྙམ
པའི་རྣམ་འགྱུར་ཞིག་བསྟན་པ་ནི། ཧ་རན་གྱིས་མོ་ལ་མིག་གི་འཁྱུག་མདའ
ཞིག་འཕངས་པ་ལ་ངོ་ཚ་ནས་བྱུང་བ་ཞིག་རེད།
-364-

ཧ་རན་མར་བསྡད་པ་དང་ཆབས་ཅིག བྷི་ནོ་ལ། རེད། ཁྱོད་ཀྱི་གྷོ་
ར་བྷ་བྷུ་དེ་རིང་ཡོང་མེད་དམ། ཞེས་དྲིས།
བྷི་ནོ་དགོས་མེད་ཀྱི་དྲི་བ་དེ་ལ་འཚིག་པ་ཟོས་ནས། ག་རེ་འདུག ཁྱོད་
ལ་ཁོ་ཡིན་ཅིག་མིན་ཅིག་དགོས་ཀྱིན་འདུག་གམ། ཞེས་སྨྲས།
ཧ་རན་གྱིས། ཁྱོད་མཐོང་རྒྱུ་ཧ་ཅང་དཀོན་པོ་དང་ཁོ་མཐོང་རྒྱུ་གཏན་ནས་
མི་འདུག དེར་བརྟེན་ངས་ཁྱོད་ལ་སྐད་ཆ་དེ་དྲིས་པ་ཡིན། ཞེས་ལན་བརྒྱབས།
བྷི་ནོ་ལ་སྐད་ཆ་དེས་སུན་གཙེར་བྱས་ནའང་། ཁོ་ལ་རྣམ་འགྱུར་དེ་
ཕྱིར་མངོན་པར་དོགས་ནས་གློ་བུར་དུ། ཁོ་གྲོང་ཁྱེར་ཀ་ལི་ཀ་ཏཱ་ནང་དུ་མེད།
ཅེས་སྨྲས།
ཧ་རན་གྱིས། ངས་ཚོད་དཔག་བྱས་ན། ཁོ་ཆོས་བཤད་དུ་ཕྱིན་པ
ཡིན་རྒྱུ་རེད། ཅེས་འཕྱ་དམོད་བྱས།
བྷི་ནོ་ཡི་ཁོང་ཁྲོ་ལ་འཕར་སྣོན་ཞིག་བརྒྱབས་ནའང༌། ཁོ་ཁུ་སིམ་མེར་
ཁ་རོག་ཏུ་བསྡད།
སུའུ་ཆར་རས་ཐ་ཡིས་སྐད་ཆ་གང་ཡང་མ་བཤད་པར། ཁང་མིག་དེ་
ལས་ཕྱིར་འཐོན་རྒྱུ་བྱས། ཧ་རན་དེ་མ་ཐག་ཏུ་ཡར་ལངས་ནས་མོའི་གཞུག་
ཏུ་ཕྱིན་ནའང་། ཧ་རན་གྱིས་མོའི་གཞུག་དེད་ནས་ཡོང་བ་ལ་གཡོལ་བའི་ཕྱིར་
དུ་མོ་མགྱོགས་མྱུར་དུ་ཕྱི་ལ་ཐོན་པར་བརྟེན། ཁོས་མོའི་གཞུག་ཏུ། སུའུ་ཆར་
རས་ཐ། ང་ལ་ཁྱོད་མཉམ་དུ་སྐད་ཆ་ཞིག་བཤད་རྒྱུ་ཡོད། ཅེས་སྨྲས།
སུའུ་ཆར་རས་ཐ་ཡིས། ང་དེ་རིང་བདེ་པོ་མི་འདུག ཅེས་བརྗོད་ནས
མོ་རང་གི་ཉལ་ཁང་ནང་དུ་འཛུལ་ནས་སྒོ་བརྒྱབས།
365-

གནས་སྟངས་དེ་འདྲ་ཞིག་མངོན་དུ་གྱུར་ནས་ཡོད་པའི་སྐབས་སུ། ཁྱིམ་
བདག་མ་བྷ་རོ་དྷ་སླེབས་ཤིང་། དེ་རྗེས་མོས་བྷི་ནོ་ལ་ཁོའི་འཁྲབ་སྟོན་གྱི་སྦྱོང་
བརྡར་གྱི་སྐོར་ངོ་སྤྲོད་བྱེད་རྒྱུའི་ཆེད་དུ་ཁང་མིག་གཞན་པ་ཞིག་གི་ནང་དུ་སྐད་
བཏང་། དུས་ཡུན་ཅུང་ཙམ་ཕྱིན་པའི་རྗེས་སུ་ཁོ་བསྐྱར་དུ་ཚུར་སླེབས་ཤིང་།
སྐབས་དེར་ཁོས་རང་གི་མེ་ཏོག་རྣམས་མདུན ཅོག་སྟེང་ནས་ཡལ་ཏེ་མི་མངོན
པ་མཐོང་།
ཉི་མ་དེའི་དགོང་མོ་ལོ་ལི་ཏྭ་བསྐྱར་སྦྱོང་ལ་མ་སླེབས། སུའུ་ཆར་རས་
ཐ་ལ་མཚོན་ན་ནི། མོ་རང་གཅིག་པུ་ཁེར་རྐྱང་དུ་མཚན་མོ་འཕྱི་བོ་ལ་སླེབ་རག་
བར་དུ་མོ་རང་གི་ཉལ་ཁང་གི་ནང་དུ་“ ‘སྟོན་པ་ཡེ་ཤུ་ཡི་ལད་ཟློས” ཞེས་
པའི་དཔེ་དེབ་དེ་ཁ་བརྒྱབས་ནས་པང་དུ་བཟུང་སྟེ། ཁང་མིག་དེའི་ཟུར་ཞིག་
ནས་ཕྱི་ལོགས་ཀྱི་མུན་ནག་ཁྲོད་དུ་མིག་ཅེར་ནས་བསྡད།
དེ་ནི་སྔར་མཐོང་མྱོང་མེད་པ་དང་ངོ་མཚར་བའི་ལུང་པ་ཞིག་མོའི་མིག་
གཉིས་ཀྱི་མདུན་དུ་དྲི་ཟའི་གྲོང་ཁྱེར་ལྟར་དུ་སྣང་ནས་ཡོད་པ་ལྟ་བུ་ཞིག་སྟེ། འདས་
ཟིན་པའི་མོའི་མི་ཚེའི་ནང་དུ་ཉམས་སུ་གང་མྱོང་བ་ཐམས་ཅད་ཁ་ཕྱོགས་ཡོངས་
སུ་ཐ་དད་པའི་རྣམ་པ་མང་པོ་ཞིག་གི་ཁྱོད་དུ་ཕྱིན་ཡོད་པ་དང་། དེར་བརྟེན་
མོའི་སེམས་ཀྱི་ནང་དུ་གང་ཞིག་མྱོང་བ་དེ་དག་གི་འོད་ཟེར་གྱི་སྣང་བ་འཕྲོ་བ་དེ་
ནི་མཚན་མོའི་མུན་ནག་གི་ཁྲོད་ཀྱི་རྒྱུ་སྐར་གྱི་ཕྲེང་བ་ལྟར་དང། སྨྲ་བརྗོད་ཀྱི་
ཡུལ་ལས་འདས་པའི་རྒྱང་རིང་གི་མི་མངོན་པའི་གནས་ཤིག་དང་འདྲ་བར་མོའི་
སེམས་ཀྱི་ནང་དུ་འཇིགས་སྣང་དང་བཅས་འཆར་ཞིང་། དེ་ལ་བརྟེན་ནས་མོའི་
སེམས་ལ། ངའི་མི་ཚེ་དེ་ཇི་འདྲའི་དོན་སྙིང་མེད་པ་ཞིག་གི་ངང་དུ་ཕྱིན་འདུག
-366-

ཅི་ཞིག་ངའི་སེམས་ལ་གཏན་འཁེལ་བ་ལྟར་དུ་ཡོད་པ་དེ་དག ད་ལྟ་ཐེ་ཚོམ་
གྱིས་ཡོངས་སུ་གང་པ་ཞིག་ཏུ་གྱུར་སོང་། ངས་ཉི་མ་རེ་རེ་ལ་བྱ་བ་གང་བྱས་
པ་ཐམས་ཅད་དོན་དང་སྙིང་པོས་དབེན་པ་ལྟ་བུ་ཞིག་རེད། མི་མངོན་པའི་འཇིག་
རྟེན་དེའི་ནང་དུ་གཅིག་བྱས་ན་ཤེས་པར་བྱ་བའི་གནས་ཐམས་ཅད་ཉེས་སྐྱོན
གྱིས་མ་གོས་པ་ཞིག་དང་། བྱ་བའི་ལས་ཐམས་ཅད་ཡ་རབས་བཟང་པོ་དང་།
མི་ཚེའི་གནད་དོན་དངོས་དེ་མཐའ་མཇུག་ཏུ་ལྷང་དུ་འབུད་པ་ཞིག་ཡིན་རྒྱུ་རེད་
སྙམ་པའི་རྟོག་པ་སྐྱེས།
སུ་ཞིག་གིས་ང་ཡ་མཚན་ཞིང་ཆ་རྒྱུས་མེད་པའི་གསང་བའི་སྒོ་མོ་ཆུང་ཆུང་
སྟེ། འཇིགས་སུ་རུང་བའི་གནས་འདི་ལ་ཁྲིད་ཡོང་བ་རེད་དམ། ག་རེ་བྱས་ནས་
ངའི་ཚེ་སྲོག་གིས་འདི་ལྟ་བུའི་འདར་སིག་ཅིག་རྒྱུག་གི་ཡོད་པ་རེད་དམ། ག་རེ་
བྱས་ནས་ནམ་ཞིག་ང་མདུན་དུ་འགྲོབ་ལ་ཉེ་བར་བརྩོན་པའི་ཚེ། ངའི་ལུས་ཀྱི་རྐང
ལག་རྣམས་ཀྱིས་ང་ལ་དོན་གོ་མ་ཆོད་པར་ནུས་པ་ཉམས་པ་ལྟབུ་ཞིག་ཏུ་གྱུར་བ་རེད་
དམ། ཞེས་མོ་རང་ཉིད་ཀྱིས་རང་ཉིད་ལ་དྲི་བ་བཏང༌།། །།

ལེའུ་ཉེར་གསུམ་པ།
¢ཟ
༄༅། །ཉི་མ་ཁ་ཤས་ཀྱི་རིང་ལ་སུའུ་ཆར་རས་ཐ་ཡིས་དུས་ཚོད་མང་
པོ་ཞིག་མོ་རང་གི་གསོལ་འདེབས་སྨོན་ལམ་གྱི་ཕྱོགས་སུ་བཏང་ཞིང་། ཇི་ལྟར་
མོས་ཆོས་སྤྱོད་ཀྱི་བྱ་བ་བྱས་པ་དེ་ཙམ་དུ་མོ་ལ་ཕེ་རེ་ཤུ་བྷ་བྷུ་ཡི་རྒྱབ་སྐྱོར་དེ་ངེས་
པར་དུ་དགོས་མཁོ་ཡོད་པ་ལྟ་བུ་ཞིག་ཏུ་གྱུར།
ཉི་མ་ཞིག་ལ་ཕེ་རེ་ཤུ་བྷ་བྷུ་ཡིས་ཁོ་རང་གི་ཁང་མིག་ནང་ནས་གཅིག་པུར་དཔེ་
ཆ་ཀློག་སྡོད་པའི་སྐབས་སུ། སུའུ་ཆར་རས་ཐ་ཁང་མིག་ནང་དུ་འཛུལ་ནས། ཁོའི་
རྒྱབ་ལོགས་སུ་ལྷོད་ལྷོད་བྱས་ཏེམརབསྡད། སྐབས་དེར་ཁོས་དཔེ་ཆ་དེ་མར་བཞག་
ནས། བརྩེ་བའི་རཱ་དྷ། ག་རེ་འདུག ཅེས་སྐད་ཆ་དྲིས།
སུའུ་ཆར་རས་ཐ་ཡིས། གང་ཡང་མི་འདུག ཨ་ཕ། ཞེས་བརྗོད་པ་
དང་ཆབས་ཅིག་མཐའ་འཁོར་གྱི་དངོས་པོ་རྣམས་བྱི་དོར་ལེགས་ཤིང་ཁམས་
གཙང་མར་ཡོད་ནའང་། མོས་དཔེ་ཆ་རྣམས་དང་ཤོག་ལྷེ་རྣམས་ཁོའི་མདུན་
ཅོག་སྟེང་དུ་གོ་རིམ་སྒྲིག་རྒྱུའི་འགོ་བཙུགས། དེ་རྗེས་དུས་ཡུན་འཁྱུག་ཙམ་
-368-

སོང་བའི་རྗེས་སུ་མོས། ཨ་ཕ། ག་རེ་བྱས་ནས་ཁྱོད་ཀྱིས་སྔོན་ཆད་ང་དང་
ལྷན་དུ་དཔེ་ཆ་ཀློག་བཞིན་ཡོད་པ་ནང་བཞིན་ང་དང་མཉམ་དུ་དཔེ་ཆ་ཀློག་གི་
མེད། ཅེས་དྲིས།
ཕེ་རེ་ཤུ་བྷ་བྷུ་ཡིས་བྱམས་བརྩེ་ལྡན་པའི་སྒོནས་འཛུམ་མདངས་ཤིག་ཕྱུང་
སྟེ། ངའི་སློབ་ཕྲུག་ངའི་སློབ་གྲྭ་ནས་མཐར་ཕྱིན་ཟིན་པ་རེད། ད་ལྟ་ཁྱོད་ཀྱིས་
བྱ་བ་ཐམས་ཅད་ཁྱོད་རང་ངོས་ནས་ཤེས་ཐུབ་རྒྱུ་རེད། ཅེས་སྨྲས།
སུའུ་ཆར་རས་ཐ་ཡིས། ཤེས་ཐུབ་ཀྱིན་མི་འདུག ངས་གང་ཡང་གཏན
ནས་ཤེས་ཐུབ་ཀྱིན་མི་འདུག ངས་ཁྱེད་རང་མཉམ་དུ་སྔོན་ཆད་ནང་བཞིན
དཔེ་ཆ་ཀློག་དགོས་ཡོད། ཅེས་ངོ་རྒོལ་བྱས།
ཕེ་རེ་ཤུ་བྷ་བྷུ་ཡིས། དེ་འགྲིག་གི་རེད། ང་ཚོས་སང་ཉིན་ནས་བཟུང་
འགོ་འཛུགས་ཆོག ཅེས་མོས་མཐུན་བྱས།
སུའུ་ཆར་རས་ཐ་ཅུང་ཟད་ཅིག་གི་རིང་ལ་ཁ་རོག་ཏུ་བསྡད་ཅིང་དེ་རྗེས་
གློ་བུར་དུ། ཨ་ཕ། ཁྱོད་ཀྱིས་ག་རེ་བྱས་ནས་སྔོན་ཆད་ཉི་མ་ཞིག་ལ། བྷི་ནོ་
བྷ་བྷུ་ཡིས་རིགས་རུས་ཀྱི་སྐོར་བཤད་པ་དེ་ང་ལ་འགྲེལ་བཤད་མ་བརྒྱབས་པ་ཡིན།
ཞེས་སྨྲས།
ཕེ་རེ་ཤུ་བྷ་བྷུ་ཡིས། ངའི་བརྩེ་བའི་བུ་མོ། ཁྱེད་རང་གིས་ཤེས་གསལ་ལྟར།
ངས་དུས་རྟག་ཏུ་ཁྱོད་ཚོ་བུ་མོ་ཚོས་ཁྱེད་རང་ཚོ་རང་ཉིད་ཀྱི་ངོས་ནས་རང་ཉིད་ཀྱི་
ཕྱོགས་ལ་བསམ་བློ་གཏོང་ཐུབ་པ་ཞིག་གི་རེ་བ་རྒྱག་གི་ཡོད། ངའི་བསམ་ཚུལ་
རྣམས་དང་དེ་མིན་སྐྱེབོ་གཞན་ཞིག་གི་བསམ་ཚུལ་རྙིང་པ་ཞིག་དཀའ་ངལ་མེད་
པར་ལས་སླ་པོར་ལེན་རྒྱའི་འདོད་པ་མེད། ཅེས་དང༌། དྲི་བ་ཞིག་གི་ཐོག་ལ་
369-

གདམས་ངག་སློབ་སྟོན་བྱེད་རྒྱུ་དེ། སེམས་ཀྱི་ནང་དུ་སྔོན་ཆད་ནས་གྲ་སྒྲིག་ཡོད་
པ་དེ་ནི་སྐྱེ་བོ་ཞིག་གྲོད་ཁོག་མ་ལྟོགས་པའི་སྔོན་ལབཟའ་ཆས་སྤྲད་པ་ལྟ་བུ་ཞིག་རེད།
དེས་ཟས་ཀྱི་དང་ག་འཕྲོ་བརླག་ཏུ་གཏོང་བ་མ་ཟད། ཟ་མ་འཇུ་མ་ཐུབ་པའི་ནད་
ཀྱི་ཕྱོགས་སུ་ཡང་འཁྲིད་པར་བྱེད་སྲིད་པ་ཞིག་རེད། ཡིན་ནའང་ག་དུས་ཁྱོད་ཀྱིས་
ང་ལ་དྲི་བ་ག་རེ་འདྲི་དགོས་ཡོད་ན། ངས་དེའི་སྐོར་གང་ཤེས་པ་དེ་ཁྱོད་ལ་བཤད་
རྒྱུ་རུ་གྲ་སྒྲིག་ཡོད་ཡོད་པ་ཡིན། ཞེས་སྨྲས།
སུའུ་ཆར་རས་ཐ་ཡིས། དེས་ན་འགྲིག་འདུག ངས་ཁྱོད་རང་ལ་དྲི་
བ་གཅིག་འདྲི་རྒྱུ་ཡིན། ག་རེ་བྱས་ནས་ང་ཚོས་རིགས་རུས་དབྱེ་འབྱེད་ཀྱི་སྟེང་
ལ་ཉེས་ཆད་གཏོང་གི་ཡོད་པ་རེད་དམ། ཞེས་དྲིས།
ཕ་རེ་ཤུ་བྷ་བྷུ་ཡིས། ཞི་མི་ཞིག་ཁྱོད་ཀྱི་གཡས་ཕྱོགས་སུ་བསྡད་དེ་ཟ་མ་ཟ་
བར་བྱེད་པ་དེ་ལ་གནོད་འཚེ་གང་ཡང་མེད་པ་ཞིག་རེད། ཡིན་ནའང་གལ་ཏེ་
སྐྱེ་བོ་ཆེ་གེ་མོ་ཞིག་ཁང་མིག་ནང་དུ་འཛུལ་ཙམ་བྱས་པ་ཡིན་ན། ཟ་མ་དེ་ངེས་པར་
དུ་གཡུག་དགོས་འབྱུང་གི་རེད། ཚུལ་ཇི་ལྟར་སྐྱེ་བོ་ཞིག་གིས་རིགས་རུས་དབྱེ་
འབྱེད་ཐོག་ལ་ཉེས་ཆད་གཏོང་དགོས་རེད་དམ། རིགས་རུས་དབྱེ་འབྱེད་བྱས་
པའི་མཇུག་འབྲས་ལ་མཐོང་ཆུང་བརྙས་བཅོས་དང་མིས་མི་ལ་དམའ་འབེབ་སྐྱོན
བརྗོད་བྱེད་རྒྱུ་དེ་ཡོང་གི་ཡོད་པ་མ་རེད་དམ། གལ་ཏེ་དེ་ཚུལ་མིན་དྲང་བདེན་མ་
ཡིན་པ་ཞིག་མ་ཡིན་ན། དེ་ག་རེ་ཡིན་པ་ངས་ཤེས་ཀྱིན་མེད། རང་གི་ཡུལ་མི་
རྣམས་ལ་བརྙས་བཅོས་མཐོང་ཆུང་བྱེད་ཕོད་མཁན་གྱི་སྐྱེ་བོ་རྣམས། ནམ་ཡང་
རླབས་ཆེན་གྱི་གོ་ས་ཞིག་ལ་འབུར་དུ་འཐོན་མི་ཐུབ་པར་མ་ཟད། དེའི་ཚབ་ཏུ་རིམ་
བཞིན་མི་གཞན་གྱིས་མཐོང་ཆུང་ཁྱད་གསོད་བྱེད་ཡུལ་གྱི་ཟུར་བཀར་བ་ཞིག་ཏུ་
-370—

ངེས་པར་དུ་འགྱུར་སྲིད་པ་ཞིག་རེད། ཅེས་བཤད།
སུའུ་ཆར་རས་ཐ་ཡིས་གྷོ་ར་ཡི་ཁ་ནས་གོ་བའི་སྐད་ཆ་ཁ་ཤས་ཤིག་རྗེས་
ཟློས་བྱས་ཏེ། ཉམས་རྒུད་དུ་སོང་བའི་ང་ཚོའི་སྤྱི་ཚོགས་ཀྱི་ད་ལྟའི་གནས་སྟངས་
ཀྱིས་ནོར་འཁྲུལ་མང་པོ་ཞིག་ཁྱབ་སྤེལ་བྱས་ཡོད་པ་དང༌། ནོར་འཁྲུལ་དེ་རྣམས་
ལ་ང་ཚོའི་མི་ཚེའི་རྣམ་པ་རེ་རེའི་ནང་དུ་འཛུལ་བའི་ཐབས་ལམ་རྙེད་ཡོད་པ་ཞིག་
རེད། ཡིན་ནའང་དེ་ལ་བརྟེན་ནས་ཉེས་སྐྱོན་གྱི་ཁག་འདོགས་ཡ་ལ་དཀྲི་སའི་
ཡུལ་ངོ་མ་དེ་ང་རང་ཚོ་ཆགས་རྒྱུ་མ་རེད་དམ། ཞེས་དྲིས།
ཕེ་རེ་ཤུ་བྷ་བྷུ་ཡིས་ཁོང་གི་རྒྱུན་ལྡན་གྱི་སྤྱོད་པ་ཞི་ཞིང་དུལ་བ་དེ་དང་ཆབས་
ཅིག་ངས་ཁྱོད་ལ་ལན་རྒྱག་ཐུབ་རྒྱུ་རེད། གལ་ཏེ་ངས་དངོས་ཡོད་ཀྱི་བདེན་
པའི་དོན་དེ་གོ་ཡོད་མེད་གང་ལྟར་ཡང་། དོན་དངོས་སུ་ངའི་མདུན་ནས་གང་
ཞིག་ངས་མཐོང་བ་དེ་ནི། ང་རང་ཚོའི་རྒྱལ་ཁབ་ཀྱི་ནང་གི་མི་རྣམས་ཀྱིས་མིས་
མི་ལ་བཟོད་བསྲན་དཀའ་བའི་ཡིད་ལོག་ཞེ་ཁྲེལ་བྱེད་པ་དེ་རེད། ག་འདྲ་བྱས་
ནས་ང་ཚོའི་མི་མང་ལ་ཆ་བགོས་ཡང་བགོས་ཀྱི་དབྱེ་འབྱེད་ཅིག་བྱེད་ཀྱིན་ཡོད་
པ་རེད་དམ། བསམ་བློའི་འཆར་སྣང་གིས་སྒྲོ་བཏགས་པའི་དངོས་པོ་ངོ་མ་ཞིག་
གི་སྟེང་དུ་གནས་འཆའ་བ་ལ་འབད་བརྩོན་བྱས་པ་དེ་ལ་བརྟེན་ནས། ང་ཚོ་
ལ་དེ་ལྟ་བུའི་གནས་སྟངས་ཀྱི་ཁོར་ཡུག་ནང་ནས་སེམས་གསོ་ཞིག་འཐོབ་ཐུབ་
ཀྱིན་རེད་དམ། ཞེས་སྨྲས།
སུའུ་ཆར་རས་ཐ་ཡིས་ཡང་བསྐྱར་གྷོ་ར་ཡི་ཚིག་གཅིག་གི་རྗེས་ཟློས་བྱས་
ཏེ། ཡིན་ནའང་མི་ཚང་མ་ལ་རིས་སུ་མ་ཆད་པར་སྤྱི་སྙོམས་སུ་ལྟ་བར་བྱེད་པ་དེ།
ང་ཚོའི་རྒྱལ་ཁབ་ཀྱི་མཐར་ཐུག་གི་བདེན་པ་གཅིག་མ་རེད་དམ། ཞེས་དྲིས།
371-

ཕོརེ་ཤུབྷ་བྷུཡིས། དེ་ནི་བློ་གྲོས་ཀྱི་ནུས་མཐུ་དང་ལྡན་པའི་གྲུབ་འབྲས་མཐར་
སོན་པ་ཞིག་རེད། དེ་ལ་ཚེ་སྲོག་གིས་བྱ་བ་བྱེད་རྒྱུ་གང་ཡང་མེད་པ་ཞིག་རེད། དེའི་
ནང་དུ་བྱམས་བརྩེ་དང་ཁོང་ཁྲོའི་གནས་གང་ཡང་མེད་པ་ཞིག་ཡིན་པར་མ་ཟད།
དེ་ནི་དགའ་དང་མི་དགའ། འདོད་དང་མི་འདོད་ཀྱི་ཕ་རོལ་ཏུ་ཡོངས་སུ་སོན་པ་
ཞིག་རེད། ཡིན་ནའང་མི་རྣམས་ཀྱི་ཚེ་སྲོག་ལ་སྤྱི་མཚན་གྱི་ལྟབ་ཞིག་གི་ནང་ནས་
ནམ་ཡང་ཚེ་སྲོག་རང་ཉིད་ཀྱི་ངལ་གསོའི་གནས་ཤིག་མི་རག་པ་དང་། དེ་ནི་མི་
རྣམས་ཀྱི་ཚེ་སྲོག་གི་དགོས་མཁོ་རྣམས་ཀྱིས་ཡོངས་སུ་སྟོང་པ་ཞིག་རེད། དེར་བརྟེན་
ང་ཚོའི་རྒྱལ་ཁབ་ཀྱི་ནང་དུ་རིག་པའི་གཞུང་ལུགས་ཀྱི་ཐོབ་ཐང་འདྲ་མཉམ་ཡོད་
པ་དེ་ལྟ་ནའང་། རིགས་དམའ་བ་རྣམས་དཀོན་མཆོག་གི་ལྷ་ཁང་ནང་དུ་ཡང་
འགྲོ་མི་ཆོག་པ་དེ་ང་ཚོས་མཐོང་ཆོས་སུ་ཡོད་པ་ཞིག་རེད། གལ་ཏེ་ཐོབ་ཐང་འདྲ་
མཉམ་དེ། དཀོན་མཆོག་ཉིད་ཀྱི་མདུན་དུ་ཡང་སྲུང་བརྩི་བྱེད་ཀྱིན་མེད་ན། ཐོབ་
ཐང་འདྲ་མཉམ་གྱི་ལྟ་ཚུལ་དེ་ང་ཚོའི་རིག་གཞུང་གི་ནང་ནས་རྙེད་ནའང་འདྲ། མ་
རྙེད་ནའང་འདྲ། དེ་ལ་གནད་དོན་ཅི་ཞིག་འདུག་གམ། ཞེས་སྨྲས།
སུའུ་ཆར་རས་ཐ་ཡིས་འཇམ་ཐིང་ངེར་ཕེ་རེ་ཤུབྷ་བྷུ་ཡི་སྐད་ཆད་རྣམས་ལ།
མོ་རང་ཉིད་ཀྱི་སེམས་ཀྱི་ནང་ནས་མནོ་བསམ་བསྐོར་ཏེ་དེ་ཚོ་ཤེས་ཐུབ་པའི་འབད་
བརྩོན་བྱས་པ་དང་བསྟུན་མཐའ་མཇུག་ཏུ་མོས། ཨ་ཕ། དེས་ན་ག་རེ་བྱས་ནས་
ཁྱོད་ཀྱིས་བྷི་ནོ་བྷ་བྷུ་དང་ཁོའི་གྲོགས་པོ་གཉིས་ལ་འདི་ཚོ་འགྲེལ་བཤད་མ་བརྒྱབས་
པ་ཡིན་ནམ། ཞེས་དྲིས་
ཕེ་རེ་ཤུ་བྷ་བྷུ་ཡིས་དགོད་འཛུམ་ཞིག་བྱས་པ་དང་ཆབས་ཅིག ཁོང་ཚོས་
དེ་རྟོགས་ཐུབ་ཀྱིན་མི་འདུག དེ་ཁོང་ཚོ་ལ་རྣམ་དཔྱོད་ཀྱིས་མ་འདང་བའི་རྒྱུ་
·372-

མཚན་གྱིས་མ་རེད། ཁོང་ཚོ་དེ་ཤེས་འདོད་ལ་ཧ་ཅང་སྤྱང་གྲུང་ཆེ་དྲགས་ནས་
ཁོང་ཚོས་མི་གཞན་ལ་འགྲེལ་བཤད་རྒྱག་རྒྱ་ལ་དགའ་མོས་བྱེད་ཀྱིན་ཡོད་པ་
རེད། ནམ་ཞིག་ཁོང་ཚོ་ལ་བླ་མེད་ཀྱི་བདེན་པའི་ལྟ་གྲུབ་གཞི་ལ་བཞག་ནས་
དངོས་གནས་ཤེས་འདོད་ཀྱི་འདུན་པ་ཞིག་སླེབས་པ་ཡིན་ན། དེ་དགེ་མཚན་
ལྡན་པའི་བླ་མེད་ཀྱི་བདེན་པའམ་དྲང་བདེན་གྱི་འགྲེལ་བཤད་རེད། ཁོང་ཚོ་
ངེས་པར་དུ་འགྲེལ་བཤད་དེའི་ཆེད་དུ་ཁྱོད་ཀྱི་ཨ་ཕའི་རྣམ་དཔྱོད་ལ་བརྟེན་དགོས་
པ་ཞིག་མ་རེད། ད་ལྟའི་ཆར། ཁོང་ཚོས་ལངས་ཕྱོགས་ཐ་དད་པ་ཞིག་གི
ནང་ནས་ལྟ་ཚུལ་འཛིན་གྱིན་ཡོད་པར་བརྟེན། ངས་ཁོང་ཚོ་ལ་ཕན་ཐོགས་པ་
ཞིག་གང་ཡང་བཤད་ཐུབ་རྒྱུ་མ་རེད། ཅེས་སྨྲས།
སུའུ་ཆར་རས་ཐ་ཡིས་གུས་ཞབས་དང་ལྡན་པའི་སྒོ་ནས་གྷོ་ར་ཡི་སྐད་
ཆ་ལ་ཉན་ཡོད་པ་དང་། ཁོའི་ཚད་གཞིའི་རིམ་པ་ཐ་དད་པའི་ལྟ་ཚུལ་རྣམས་
ཀྱིས་མོ་ལ་དཀའ་ཐུབ་ཀྱི་ངལ་བ་སྤྲད་པར་མ་ཟད། ཁོའི་མཐའ་མཇུག་གི་
སྡོམ་ཚིག་རྣམས་ཀྱི་ནང་ནས་ཀྱང་། མོ་ལ་སེམས་གསོ་གང་ཡང་ཐོབ་མེད་ནའང་།
ཕེ་རེ་ཤུ་བྷ་བྷུ་ཡི་སྐད་ཆ་རྣམས་ལ་བརྟེན་ནས་དུས་སྐབས་ཤིག་གི་རིང་ལ་མོ་རང་
གི་སེམས་ཀྱི་ནང་གི་དཀའ་རྙོག་རྣམས་ལ་ངལ་གསོ་ཐོབ་པའི་ཚོར་བ་སྐྱེས། མོས་
སྐད་ཅིག་གཅིག་ལ་ཡང་གྷོ་ར་དང་བྷི་ནོ། གཞན་སྐྱེ་བོ་སུ་ཞིག་ཀྱང་བརྗོད་གཞི་
དེའི་གནད་དོན་ཐོག་ལ་ཕེ་རེ་ཤུ་བྷ་བྷུ་ལས་ཡག་པ་ཞིག་ཡིན་པའི་བསམ་ཚུལ་ཞིག་
ནམ་ཡང་ཁས་ལེན་མི་བྱེད་པར་མ་ཟད། དེའི་ལྡོག་ཕྱོགས་ལ་སྐྱེ་བོ་སུ་ཞིག་གིས་
བསམ་ཚུལ་བཏོན་ཏེ། ཁོ་དང་མ་བསྟུན་པ་ཡིན་ན། མོས་རང་གི་ཁོང་ཁྲོ་ལ
སྟངས་འཛིན་བྱེད་མི་ཐུབ་པ་ཞིག་རེད། ཡིན་ནའང་ཉེ་ཆར་མོས་གྷོ་ར་ཡི་བསམ་
373-

ཚུལ་རྣམས་ལ་སྔོན་ཆད་ནང་བཞིན་མཐོང་ཆུང་བརྙས་བཅོས་བྱེད་ཆོག་ཆོག་བྱས་
ཏེ་གཡུག་མི་ཐུབ་པ་ཞིག་ཏུ་གྱུར། ད་ལྟ་མོས་ཕེ་རེ་ཤུ་བྷ་བྷུ་ཡི་ཕྱོགས་བཟུང་སྟེ།
སེམས་ཀྱི་ནང་ལ་ངལ་གསོ་མེད་པའི་ཚོར་བ་ཞིག་གཡོ་བཞིན་ཡོད་པ་དེ་ནི། མོ་
ཆུང་དུས་ནས་བཟུང་དུས་རྟག་ཏུ་ཁོའི་ཕྱོགས་འཛིན་བྱེད་པའི་རྒྱུ་མཚན་དང་གཅིག
མཚུངས་ཤིག་རེད། དེ་རྗེས་མོ་རང་གི་རྐུབ་བཀྱག་ལས་ལངས་ཏེ་སྒོ་འགྲམ་
བར་དུ་ཕྱིན་ཞིང་། ཡང་བསྐྱར་ཚུར་ལོག་ནས་མོའི་ལག་པ་ཕེ་རེ་ཤུ་བྷ་བྷུ་ཡི་
རྐུབ་བཀྱག་གི་རྒྱབ་ངོས་སུ་ངལ་གསོས་ནས། ཨ་ཕ། ཁྱོད་ཀྱིས་ང་དེ་རིང
ཁྱོད་ཀྱི་དགོང་མོའི་མཉམ་བཞག་གི་སྒོམ་གྱི་སྐབས་སུ་ཁྱོད་དང་མཉམ་དུ་འདུག་
འཇུག་གི་ཡིན་ནམ། ཞེས་དྲིས།
ཕེ་རེ་ཤུ་བྷ་བྷུ་ཡིས། ཡིན་དང་ཡིན། ངའི་སྙིང་ཉེ། ཞེས་སྨྲས་
དེ་རྗེས་སུའུ་ཆར་རས་ཐ་མོ་རང་ཉིད་ཀྱི་ཉལ་ཁང་ནང་དུ་ཕྱིན་ནས་གཅིག་
པུར་མར་བསྡད་ནས། ངལ་གསོ་བྱས་ཏེ་གྷོ་ར་ཡིས་གང་བཤད་པའི་སྐད་ཆ་
རྣམས་ལ་ངོས་ལེན་མི་བྱེད་རྒྱུའི་འབད་བརྩོན་ཤུགས་དྲག་པོ་བསྟེན། ཡིན་ནའང་
དེ་མ་ཐག་ཏུ་འཛུམ་མདངས་ཀྱིས་ཡོངས་སུ་ཁེངས་ཤིང་། ཡིད་ཆེས་གཙང་
མའི་གདེང་ཚོད་དང་ལྡན་པའི་གྷོ་ར་ཡི་གདོང་པ་དེ་མོའི་མདུན་དུ་མངོན་པ་དང་
མཉམ་དུ་མོའི་སེམས་ལ། གྷོ་ར་ཡི་སྐད་ཆ་རྣམས་ཚིག་ཙམ་ཞིག་མ་རེད། དེ་
ཚོ་གྷོར་ཁོ་རང་ཉིད་ངོ་མ་ཡིན་པར་མ་ཟད་པོའི་སྐད་ཆ་ལ་སྒྲིག་འཛུགས་དང་འགུལ་
སྐྱོད་ལྡན་པའི་ཐོག་ལ་ཚེ་སྲོག་གི་འཚོ་བ་མངའ་ཞིང་། དེ་ནི་ཁོ་རང་ཉིད་ཀྱི་རྒྱལ
ཁབ་ལ་བརྩེ་ཞེན་གྱི་ན་ཟུག་དང་། ཡིད་ཆེས་བརྟན་པོས་ཡོངས་སུ་ཁེངས་ནས་
ཡོད་པ་ཞིག་ཡིན་པར་བརྟེན། ཁོའི་བསམ་ཚུལ་རྣམས་ལ་འགལ་ཟླ་བྱས་ནས་
-374-

དེ་ལ་ཐག་གཅོད་གཏན་འཁེལ་བྱེད་རྒྱུ་དེ་ལས་སླ་བོ་ཞིག་མ་རེད། ཁོའི་སྐད་
ཆ་དེ་ཚོ་ཁོ་རང་ཉིད་དངོས་ཡིན་པ་དང་། དེ་ཡང་མི་དཀྱུས་མ་ཞིག་མ་རེད་སྙམ
པའི་རྟོག་པ་སྐྱེས།
ཁོ་དང་འགལ་ཟླ་བྱེད་འདོད་ཀྱི་བློ་ཁོག་ཅིག་མོ་ལ་ག་འདྲ་བྱས་ནས་བྱུང་ཐུབ་
པ་རེད་དམ། སུའུཆར་རས་ཐ་ཡིས་ཧང་སང་དགོས་པའི་འཐབ་རྩོད་ཀྱི་ལས་འགུལ་
ཞིག་མོ་རང་གི་ལུས་པོའི་ནང་དུ་འགྲོ་བཞིན་ཡོད་པ་ཚོར་ནས། མོ་མཆི་མ་འབྱིན
བཞིན་དུ་ངུས། ཁོས་མོ་དེ་ལྟ་བུའི་གནས་སྟངས་ཐབས་སྐྱོ་བོ་ཞིག་གི་ནང་དུ་འཕངས་
པར་མ་ཟད། ད་དུང་མོ་དེ་ལྟར་དུ་འཕངས་པ་ལ་གནོང་འགྱོད་ཙམ་ཡང་མེད་པ་
དེས་མོའི་ཚེ་སྲོག་ལ་ན་ཟུག་བསྐྲུན་ཞིང༌། དེ་ལྟར་དུ་ན་ཟུག་བསྐྲུན་པའི་རྒྱུ་མཚན་
གྱིས་མོ་མྱ་ངན་དང་བཅས་ངོ་ཚ་བའི་གནས་སུ་ལྷུང་བཅུག། །།

ལེའུ་ཉེར་བཞི་པ།
སྐ
།བྷི་ནོ་ཡིས་སྒྲི་རེ་ཌིན་གྱི་སྙན་རྩོམ་“རོལ་དབྱངས་ཀྱི་སྟོབས་
ཤུགས” ཞེས་པ་དེ་ཟློས་གར་གྱི་འགྲོས་དང་མཐུན་པར་གྱེར་འདོན་བྱེད་རྒྱུ་
དང་། བུ་མོ་རྣམས་ཀྱིས་རང་རང་ལ་འཚམ་པའི་ཆས་གོས་དང་ཆ་ལུགས་ལ་
བསྟུན་ཏེ། སྙན་རྩོམ་དེའི་བརྗོད་གཞིའི་དཔེ་མཚོན་གསལ་བར་བྱེད་པའི་མི་
སྣ་རྣམས་འཁྲབ་སྟོན་བྱེད་རྒྱུ་ཐག་གཅོད་བྱས་ནས་ཡོད་པ་དང་། དེའི་ཐོག་
ལ་གླུ་དབྱངས་དང་དབྱིན་ཡིག་གི་སྙན་ངག་གྱེར་འདོན་རྣམས་བུ་མོ་རྣམས་ཀྱིས་
ཀྱང་བྱེད་རྒྱུ་བྱས་ཡོད་པ་ཞིག་རེད།
ཁྱིམ་བདག་མ་བྷ་རོ་དྷ་ཡིས་བྷི་ནོ་ལ་ཉི་མ་དེར་ཁོང་ཚོས་ཁོ་ལ་གྲ་འགྲིག་
གང་ལེགས་བྱེད་རྒྱུ་ཡིན་པའི་ཁས་ལེན་ཡང་ནས་ཡང་དུ་བྱས། མོ་རང་ཉིད་
ལ་མཚོན་ན། དབྱིན་ཇིའི་སྐད་ཡིག་ཅུང་ཟད་ཅིག་མ་གཏོགས་ཤེས་ཀྱིན་མེད་
༡ སྒྲི་རེ་ཌིན། (༡༦༣༡ ནས ༡༧༠༠)དབྱིན་ཇི་བའི་འཁྲབ་གཞུང་དང་དུང་སེམས་བརྗོད་
པའི་སྙན་ངག་འབྲི་མཁན་གྱི་རྩོམ་པ་པོ་གྲགས་ཅན་ཞིག
-376-

པར་བརྟེན། མོ་རང་ཉིད་ཀྱི་འཁོར་ཚོགས་ཀྱི་ཁྲོད་དུ། དབྱིན་ཇིའི་སྐད་ཡིག་
ལེགས་པོ་ཤེས་མཁན་ཡོད་པ་རྣམས་ཀྱི་ནང་གི་གཅིག་གཉིས་ཤིག་གི་རོགས་རམ་
ལ་བརྟེན་ནས་ཡོད་པ་ཞིག་རེད། ཡིན་ནའང་ནམ་ཞིག་འཁྲབ་སྟོན་གྱི་སྦྱོང་བརྡར་
མངོན་དུ་གྱུར་བའི་ཚེ། བྷ་རོ་དྷ་ཡི་འཁྲབ་སྟོན་ལ་གསར་དུ་ཞུགས་པའི་མི་དེ་
སྐྱེད་སྲིང་བྱེད་འདོད་ཀྱི་དགའ་ཚོར་ཡོངས་སུ་བརླགས་པར་གྱུར། དེར་མ་ཟད་
སྔོན་ཆད་བྷི་ནོ་ལ་དམིགས་བསལ་གྱིས་ཆ་འཇོག་མི་བྱེད་མཁན་རྣམས་ཀྱིས་ཀྱང་།
ནམ་ཞིག་ཁོ་དབྱིན་ཛིའི་སྐད་ཡིག་ཐོག་ལ་ཕུལ་དུ་བྱུང་བའི་མཁས་པ་ཞིག་ཡིན་
པ་ཤེས་ཚེ། ཁོང་ཚོས་ཀྱང་ཁོ་ལ་གུས་ཞབས་བརྩི་བཀུར་མི་བྱེད་མཐུ་མེད་དུ་
གྱུར། ཧ་ནན་ཁོ་རང་ཉིད་ཀྱི་ངོས་ནས་བྷི་ནོ་ལ། ཁོས་མཚམས་མཚམས་སུ་
བྲིས་པའི་རྩོམ་ཡིག་རྣམས་ཁོའི་གསར་ཤོག་སྟེང་དུ་ཞལ་འདེབས་རྒྱག་རྒྱུའི་འབོད་
སྐུལ་བྱས་པ་དང༌། སུའུ་དྷེར་གྱིས་ཁོ་ལ་ཁོའི་སློབ་ཕྲུག་ཚོགས་པ་ལ་དབྱིན་ཛིའི་
སྐད་ཡིག་ཐོག་ནས་གཏམ་བཤད་བསྐྱང་རྒྱུའི་ཨུ་ཚུགས་བྱེད་རྒྱུའི་འགོ་བཙུགས།
ལོ་ལི་ཏཱ་ལ་མཚོན་ན། མོ་བསམ་བློའི་གནས་སྟངས་ཁྱད་མཚར་བ་ཞིག་
གི་འོག་ཏུ་གནས་ཡོད་པ་དང་། བྷི་ནོ་གཞན་གྱི་རོགས་རམ་ལ་མ་བརྟེན་པར།
རང་དབང་དང་ལྡན་པ་ཞིག་ཏན་ཏན་ཡོང་ན་ལེགས་པོ་འདུག་སྙམ་པའི་ཕྱོགས་
ནས་མོ་ལ་དགའ་སྤྲོ་སྐྱེས་ནའང༌། ད་དུང་མོ་ལ་ཞེ་འཁོན་གྱི་ཚོར་འདུ་གཡོས།
མོའི་སེམས་ལ་བྷི་ནོ་ཡིས་ད་ལྟ་རང་གི་ནུས་ཤུགས་རྣམས་བློ་ངོར་གསལ་པོ་བྱུང་
ཡོད་པར་བརྟེན། ཁོས་གཞན་གྱི་ས་ནས་སློབ་སྦྱོང་བྱེད་རྒྱའི་རིགས་གང་ཡིན་
པ་ཐམས་ཅད་སྦྱང་འདོད་ཀྱི་འདུན་པ་དེ་བློས་གཏང་མི་ཡོང་ངམ་སྙམ་ནས་མོ་
ལ་སེམས་ཚབ་ལངས།

དོན་དངོས་སུ་ལོ་ལི་ཏཱ་ལ་བྷི་ནོ་ཡི་ཕྱོགས་ནས་ཅི་ཞིག་དགོས་ཀྱིན་ཡོད་
པ་དང་། མོ་རང་ཉིད་སྔར་གྱི་སེམས་པ་ལྷོད་ཡངས་ཀྱི་ཞི་བདེའི་དུས་སྐབས་
སུ། དུས་ནམ་ཞིག་ལ་ཏན་ཏན་བསྐྱར་དུ་བསླེབ་ཐུབ་མིན་ཤེས་རྒྱུའི་ཐད་ལ་
མོ་མགོ་འཐོམ་པར་གྱུར། མཐའ་མཇུག་གི་འབྲས་བུ་ལྟ་བུ་ཞིག་ལ། མོའི་རེ་
འདོད་ཀྱི་འདུན་པ་མ་ཚིམས་པ་དེས་བྱ་བ་ཆུང་ཙག་རེ་རེ་དང༌། དུས་ཚོད་རེ་
རེའི་ནང་དུ་བྷི་ནོ་ལ་བསམ་བློའི་ཁ་ཕྱོགས་བསྒྱུར་དུས་བློ་ཡིད་མ་ཚིམས་པའི་རྣམ་
པ་ཕྱིར་མངོན་ཡོང་རྒྱུའི་འགོ་ཚུགས། མོས་དེ་བྷི་ནོ་ལ་དྲང་པོ་དང་འོས་པོ་གང་
ཡང་མིན་པ་གསལ་པོ་ཤེས་ཐུབ་པར་བརྟེན་དེས་མོ་ལ་ཕོག་ཐུག་གི་རྨས་སྐྱོན་བཏང་
ཞིང་། མོ་རང་ཉིད་ཀྱིས་ཆེད་དུ་དེ་ལ་སྟངས་འཛིན་བྱེད་རྒྱུའི་ཐོག་ལ་འབད་
བརྩོན་ཤུགས་དྲག་པོ་བསྟེན། འོན་ཀྱང་སེམས་ཀྱི་ནང་ལ་ཁག་འདོགས་ས་ཆུང་
ཆུང་ཞིག་རག་པ་ཡིན་ནའང་། གློ་བུར་དུ་མོའི་ཞེ་འཁོན་ལ་སྟངས་འཛིན་བྱེད་
མི་ཐུབ་པ་དང༌། དེའི་ཐོག་ལ་མོ་ལ་འགྲེལ་བཤད་རྒྱག་རྒྱུ་གང་ཡང་མེད་ནའང་།
གནས་ལུགས་དང་རྒྱུ་མཚན་མེད་པའི་སྒོ་ནས་ཞེ་འཁོན་དེ་གློ་བུར་དུ་ཕྱིར་ཐོན་
ཡོང་བ་ཞིག་རེད།
དེ་ནི་ཐོག་མར་མོས་བྷི་ནོ་ཡིས་འཁྲབ་སྟོན་གྱི་བྱེད་སྒོའི་རིམ་པ་དེའི་ཆ་ཤས་
ཤིག་མ་བླངས་པར་དུ་ཁོ་ལ་བསུན་གཙེར་ཡང་ཡང་བྱས་པ་ལྟ་བུ་ཞིག་ཡིན་པར་
བརྟེན། ད་ལྟ་ཁོ་ཕྱིར་འཐེན་བྱེད་རྒྱའི་ཐོག་ལ་མོ་ལ་སེམས་ཁྲལ་ལངས། ཡིན་
ནའང་ཁོང་ཚོའི་འཆར་གཞི་ཐམས་ཅད་མགོ་མཇུག་ལྡོག་སྟེ་། ཟིང་ཆ་ཞིག་
མ་བསླངས་པར་ག་འདྲ་བྱས་ནས་བྷི་ནོ་གནས་སྟངས་འདི་འདྲ་ཞིག་གི་སྐབས་
སུ་གཡོལ་ཐུབ་རྒྱུ་རེད་དམ། དེས་མ་ཚད་གཅིག་བྱས་ན་ཁོ་རང་ཉིད་ཀྱི་ནུས་
-378-

ཤུགས་གསར་པ་རྣམས་ཤེས་ཡོད་པར་བརྟེན། ཁོ་རང་ཉིད་ཀྱི་ངོས་ནས་ཀྱང་
དེའི་ཕྱོགས་ལ་དོ་སྣང་ཧ་ཅང་ཆེན་པོ་ཡོད་པ་ལྟ་བུ་ཞིག་ཏུ་གྱུར་ཡང་ཡོད་སྲིད་
པ་ཞིག་རེད།
མཐའ་མཇུག་ཏུ་ཉི་མ་ཞིག་ལ་ལོ་ལི་ཏཱ་ཡིས་རང་གི་ཨ་མ་ལ། ང་དངོས་
གནས་འཁྲབ་སྟོན་འདི་ལ་མུ་མཐུད་ནས་འགྲོ་ཐུབ་པ་མི་འདུག ཅེས་སྨྲས།
ཁྱིམ་བདག་མ་བྷ་རོ་དྷ་ཡིས་མོའི་བུ་མོ་གཉིས་པ་དེ་ཧ་ཅང་ལེགས་པོ་ཡོད་
པ་གསལ་པོར་ཤེས་ཀྱིན་ཡོད་པར་བརྟེན། འཇིགས་དངངས་དང་བཅས། ག་
རེ་བྱས་ནས། དཀའ་ངལ་ག་རེ་འདུག ཅེས་དྲིས།
ལོ་ལི་ཏཱ་ཡིས། ངས་དཀའ་ངལ་མེད་པའི་སྒོ་ནས་འཁྲབ་སྟོན་དེ་བྱེད་
ཐུབ་ཀྱིན་མི་འདུག ཅེས་བསྐྱར་བཤད་ཅིག་བྱས།
དོན་དངོས་ཀྱི་ཆ་ནས་བལྟས་ན། དུས་སྐབས་འདི་འདྲ་ཞིག་ནས་བཟུང་
བྷི་ནོ་གསར་ཞུགས་ལས་དང་པོ་པ་ལྟ་བུ་ཞིག་ཏུ་བརྩི་མི་སྲིད་པ་ཞིག་རེད། ལོ་ལི་
ཏཱ་ཡིས་མོ་རང་གི་གྱེར་འདོན་བྱེད་རྒྱུའི་ལེ་ཚན་རྣམས་དང༌། གཞན་འཁྲབ་སྟོན་
བསྐྱར་སྦྱང་བྱེད་རྒྱུ་རྣམས་ཡོད་ས་ལ་བྱེད་རྒྱུ་རུ་འདོད་མོས་ཆེར་མ་བྱུང་བར་བརྟེན།
མོས་གཞན་ཚང་མ་ལ་སྟབས་མི་བདེ་བའི་དཀའ་ངལ་ཆེན་པོ་སྤྲད་དེ། མོ་རང་
ཉིད་ཀྱིས་གཅིག་པུར་སྦྱོང་བརྡར་བྱས། ཡིན་ནའང་མོ་མཉམ་དུ་ལས་ཀ་གང་ཡང་
བྱེད་མི་ཐུབ་པ་གཏན་འཁེལ་བར་བརྟེན། མཐའ་མཇུག་ཏུ།ཁོང་ཚོས་མོ་སྦྱོང་བརྡར་
དུ་མ་ཡོང་ནའང་འཁྲབ་སྟོན་འདུ་འགོད་བྱེད་རྒྱུའི་མོས་མཐུན་བྱས།
འོན་ཀྱང་མཐའ་མའི་དུས་སྐབས་སུ་སླེབས་དུས། ལོ་ལི་ཏཱ་ཡིས་མོའི་
འཁྲབ་སྟོན་གྱི་རྩིས་གཞི་ཐམས་ཅད་ཕྱིར་འཐེན་བྱེད་རྒྱུ་ཡིན་པའི་གསལ་བསྒྲགས་
379-

བྱས་པར་བརྟེན་བྷ་རོ་དྷ་ཧོན་འཐོར་བར་གྱུར། མོས་དེའི་ཐོག་ལ་སྐད་ཆ་གང་
ཡང་བཤད་མི་ཐུབ་པ་དང་། དེ་བཞིན་དུ་ལས་ཀ་ཡག་པོ་ཞིག་གཏན་ནས་མི་
འབྱུང་བ་གསལ་བོ་ཤེས་པར་བརྟེན། མོས་ཕེ་རེ་ཤུ་བྷ་བྷུ་ཡིས་འབོད་སྐུལ་འཕར་
མ་ཞིག་བྱེད་རྒྱུའི་རོགས་རམ་བཙལ།
ཕེ་རེ་ཤུ་བྷ་བྷུ་གནད་འགག་མེད་པའི་བྱ་བ་རྣམས་ཀྱི་ཁྲོད་དུ། རང་གི་
བུ་མོ་རྣམས་ལ་འདོད་པ་ཡོད་མེད་ཀྱི་གནད་དོན་ཐེ་གཏོགས་མི་བྱེད་མཁན་ཞིག་
ཡིན་པ་དེ་ལྟ་ནའང་། ཁོང་ཚོས་ཁྲིམས་དཔོན་དེ་ལ་ཁས་ལེན་དམ་བཅའ་ལྟ་
བུ་ཞིག་བྱས་ཡོད་པ་དང་། གྲ་སྒྲིག་གཞན་བྱེད་པའི་ཕྱོགས་ལ་ཡང་དུས་ཚོད་ཧ
ཅང་ཉུང་ཉུང་ཞིག་མ་གཏོགས་ལུས་མེད་པར་བརྟེན། ཕེ་རེ་ཤུ་བྷ་བྷུ་ཡིས་ལོ་ལི་ཏཱ་
ཁོའི་འཁྲིས་སུ་སྐད་བཏང་ནས་ཁོའི་ལག་པ་མོའི་མགོ་ལབཞག་སྟེ། ལོ་ལི་ཏཱ། གལ་
ཏེ་ད་ལྟ་ཁྱོད་ཀྱིས་འཁྲབ་སྟོན་ཕྱིར་འཐེན་བྱས་པ་ཡིན་ན། དེ་ནོར་འཁྲུལ་ཞིག་ཏུ་
འགྱུར་རྒྱུ་མ་རེད་དམ། ཞེས་སྨྲས།
ལོ་ལི་ཏཱ་ཡིས་མིག་ཆུ་རྣམས་རང་གི་སྐད་གདངས་ཀྱི་ཁྲོད་དུ་བཙན་གནོན་
བྱས་ཏེ། ཨ་ཕ། ངས་དེ་བྱེད་ཐུབ་པ་མི་འདུག དེ་ངའི་ཚད་གཞི་ལས་བརྒལ་
བ་ཞིག་རེད། ཅེས་སྨྲས།
ཕེ་རེ་ཤུ་བྷ་བྷུ་ཡིས། གལ་ཏེ་ཁྱོད་ཀྱིས་དེ་ལེགས་པོ་ཞིག་འཁྲབ་མ་ཐུབ་
པ་ཡིན་ནའང་། དེ་ནི་ཁྱོད་ཀྱི་ནོར་འཁྲུལ་མ་རེད། ཡིན་ནའང་གལ་ཏེ་ཁྱོད་
ཀྱིས་འཁྲབ་སྟོན་གཏན་ནས་མ་བྱས་པ་ཡིན་ན། དེ་དངོས་གནས་ཁྱོད་ཀྱི་ནོར་
འཁྲུལ་ཞིག་ཏུ་འགྱུར་ངེས་པ་ཞིག་རེད། ཅེས་སྨྲས།
ལོ་ལི་ཏཱ་ཡིས་མགོ་བོ་ཡར་དགྱེ་བ་དང་ཆབས་ཅིག་མོའི་ཨ་ཕས་མུ་མཐུད་
-380-

ནས། ངའི་སྙིང་ཉེ། ནམ་ཞིག་ཁྱོད་ཀྱིས་ལས་ཀ་ཞིག་གི་འགན་བླངས་ཚར་
དུས། དེ་རྗེས་ཁྱོད་ཀྱིས་མཇུག་ངེས་པར་དུ་སྐྱོང་དགོས་པ་ཞིག་རེད། དུས་
ཚོད་འདི་ཁྱོད་ཀྱི་རློམ་སེམས་ལ་གྱོང་གུད་ཅིག་བྱུང་བ་ཁོ་ན་རྒྱུ་མཚན་དུ་བྱས་
ནས་ཕྱིར་འཐེན་བྱེད་པའི་དུས་སྐབས་མ་རེད། གལ་ཏེ་ཁྱོད་ལ་གྱོང་གུད་ཅིག་
ཕོག་པ་བྱས་པ་ཡིན་ན། ཁྱོད་ཀྱིས་རང་གི་ལས་འགན་གྱི་ཆེད་དུ་དེ་ལ་གདོང་
ལེན་བྱེད་ཐུབ་པ་མི་འདུག་གམ། ཁྱོད་ཀྱིས་འཁྲབ་སྟོན་ལ་འབད་བརྩོན་བྱེད་
རྒྱུ་མིན་ནམ། སྙིང་ཉེ། ཞེས་བཤད།
ལོ་ལི་ཏ་ཡིས། ངས་འཁྲབ་སྟོན་བྱེད་ཆོག ཅེས་བརྗོད་པ་དང་ཆབས་
ཅིག་མོ་རང་གི་གདོང་པ་རང་གི་ཨ་ཕའི་ངོ་གདོང་གི་ཕྱོགས་སུ་ཡར་བཏེགས།
དགོང་མོ་དེ་རང་ལ་ལོ་ལི་ཏཱ་ཡིས་དམིགས་བསལ་གྱི་འབད་བརྩོན་ཞིག་བྱས་པར་
མ་ཟད། བྷི་ནོ་ཡི་མིག་སྔའི་རྒྱུ་མཚན་ལ་བརྟེན་པའི་རྣམ་རྟོག་ཐེ་ཚོམ་ཐམས་
ཅད་གཡུགས་པ་སྟེ། ཧ་ལམ་སྣང་མེད་ལྟར་བྱས་ཏེ། དགའ་བཞིན་སྤྲོ་བཞིན
དུ་མོ་རང་གི་ལས་འགན་གྱི་བགོ་སྐལ་ཁྲོད་དུ་ཞུགས།
དེ་ནི་བྷི་ནོ་ཡིས་མོས་གྱེར་འདོན་བྱས་པ་རྣམས་ཐོས་པ་ཐེངས་དང་པོ་ཡིན་
པ་དང་། མོའི་ངག་གི་གདངས་གསལ་ཞིང་དག་པ་དང་། རྣམ་དཔྱོད་ཀྱི་རྩལ་
རྫོགས་པ་སྟེ། མོས་ཐེ་ཚོམ་མེད་པའི་ཤུགས་རྐྱེན་འོག་ནས་སྙན་རྩོམ་དེའི་གོ་དོན་
འགྲེལ་བ་ལ་བྷི་ནོ་དངོས་གནས་ཡ་མཚར་པར་གྱུར། ཁོའི་རེ་ལྟོས་བྱ་ཡུལ་ལས་
ཡོངས་སུ་བརྒལ་ཏེ། ཚད་མེད་པའི་སྤྲོ་དགའ་རྒྱས་ཤིང༌། མོའི་ངག་གི་གདངས་
དེ་སྙན་ངག་གྱེར་འདོན་གྱི་རིམ་པ་ཡོངས་སུ་མཇུག་རྫོགས་པའི་དུས་ཡུན་རིང་པོའི་
རྗེས་སུ་ཡང་ཁོའི་རྣ་བ་གཉིས་ཀྱི་ནང་དུ་གྲགས། སྙན་ངག་གྱེར་འདོན་ལ་ལེགས་
381-

པར་བྱང་བ་ཞིག་གི་སྐྱོར་སྦྱང་གིས། ཉན་མཁན་རྣམས་ཀྱི་སེམས་ཀྱི་ནང་ལ་ཐུན་
མོང་མ་ཡིན་པའི་ཁྱད་ཆོས་ཡིད་དབང་འཕྲོག་པ་ཞིག་སྟེར་བར་བྱེད་པ་དེ་ནི། མེ་
ཏོག་རྣམས་ཀྱིས་རང་གི་ཁྱད་ཆོས་རྣམས་རང་ཉིད་གང་དུ་ཁ་འབུས་ནས་ཡོད་པའི་
ཡལ་ག་རྣམས་ཀྱི་སྟེང་དུ་འཕོས་ནས་ཡོད་པ་ལྟ་བུ་ཞིག་རེད། དུས་སྐབས་དེ་ནས་
བཟུང་ལོའི་ཏཱཡིབསམ་བློའི་ཁ་ཕྱོགས་ཇི་ལྟར་བྷིན་ཡི་ཕྱོགས་ལ་ཕྱིན་པ་དེ་དང་བསྡེབས་
ནས་ལོ་ལི་ཏཱ་བྷི་ནོ་ཡི་ཆེད་དུ་སྙན་ངག་གི་ནང་དུ་ཡོངས་སུ་བསྒྲིལ་བར་བྱས།
ད་བར་དུ་ལོ་ལི་ཏཱ་ཡིས་བྷོ་ནོ་ལ་རྣམ་པ་ཐམས་ཅད་དུ་སྐྱེ་བོ་ཞིག་གིས་རང་
གི་ལག་པ་ཡིས་ཟུག་གཟེར་གྱི་ན་ཚ་གང་དུ་ཡོད་པའི་གནས་དེར་རྟག་པར་འཚོལ་
ཞིབ་བྱེད་པ་དེ་ལྟར་དུ་མོའི་ཚིག་རྩུབ་ཀྱིས་ཁོ་མདུན་དུ་དེད་ནས་ཡོད་ནའང་། ལོ་
ལི་ཏཱ་ཡི་སྐད་ཆ་ཟུག་རྔུ་སྐྱེད་པར་བྱེད་པ་དང་མོའི་ཟུར་ཟའི་དགོད་འཛུམ་རྣམས་
ལ་བྷི་ནོ་ཡིས་ལེགས་ཉེས་དབྱེ་འབྱེད་མ་ཐུབ་པར་ལུས་ཡོད་པ་ཞིག་རེད། མོའི་
སྐོར་ལ་བསམ་གཞིག་བྱས་པའི་ཁོའི་རྟོག་འཆར་མཐའ་དག་མོས་འདི་དང་དེ་
ལྟ་བུའི་སྐད་ཆ་ག་རེ་བྱས་ནས་བཤད་པ་ཡིན་པ་ཤེས་རྒྱུའི་ཐོག་ལ་འབད་བརྩོན་
བྱེད་རྒྱུའི་ནང་དུ་ཚུད་ནས་ཡོད་པ་ཞིག་རེད། དེ་ལས་ཀྱང་ཡ་མཚན་ཆེ་བ་
ཞིག་ལ། མོ་མཐོང་སྣང་དུ་ཡིད་མ་རང་པ་ལྟ་བུ་ཞིག་ཏུ་སྣང་བ་དེས། ཁོ་ལ་
མོའི་ཐོག་ཏུ་སེམས་ཁྲལ་བྱེད་རྒྱུའི་བྲེལ་ཚུབ་ཆེ་རུ་བཏང་། ཁོ་ཕེ་རེ་ཤུ་བྷ་བྷུ་ཡི་
ཁང་པ་ལ་འགྲོ་རྒྱུའི་འགོ་བཙུགས་པའི་དུས་སྐབས་ཐམས་ཅད་ལ། ཁོ་ལ་སེམས་
འཚབ་ཆེན་པོའི་སྒོ་ནས་ལོ་ལི་ཏཱ་ཡི་ངང་རྒྱུད་དེ་ཅི་འདྲ་ཞིག་ཏུ་འགྱུར་ཡོང་སྙམ་
པའི་རེ་དོགས་མ་ཆོད་པའི་ཐེ་ཚོམ་གྱི་སྐུལ་མ་དང་པོ་ནས་ཁོའི་སེམས་ཀྱི་ནང་ལ་
ཐེབས་ཡོད་པ་ཞིག་རེད། དུས་ནམ་ཞིག་གི་ཚེ་ཁོས་མོའི་ཡ་རབས་བཟང་སྤྱོད་
-382-

ཀྱི་གཤིས་ཀ་དེ་མཐོང་དུས། ལྗིད་ཁོག་ཆེ་བའི་རྡོག་ཁྲེས་ཤིག་ཁོའི་སེམས་ཀྱི་
ནང་ནས་ཡར་བཀྱགས་པ་ལྟ་བུ་ཞིག་ཚོར་བ་དང༌། དེ་རྗེས་ཁོ་ལ་དཀའ་ངལ་
ཞིག་ཡོད་པ་དེ་ནི་ཚུལ་ཇི་ལྟར་མོའི་ངང་རྒྱུད་དེ་མུ་མཐུད་ནས་བརྟན་པོར་གནས་
པའི་ཐབས་ལམ་འཚོལ་རྒྱུ་དེ་རེད། ཡིན་ནའང་དཀའ་ངལ་དེ་སེལ་ཐབས་བྱེད་
རྒྱུ་དེ་ཁོའི་ནུས་ཤུགས་ལས་ཆེས་ཆེར་བརྒལ་བ་ཞིག་ཡིན་པ་གསལ་པོ་རེད།
རྒྱུ་མཚན་དེ་འདྲ་ཡིན་དུས་སེམས་ཀྱི་ཞི་བདེ་དཀྲུགས་པའི་ཉི་མ་དེ་དག་
གི་རྗེས་སུ། ལོ་ལི་ཏཱ་ཡི་སྙན་ངག་གྱེར་འདོན་གྱིས་ཁོ་ཡ་མཚན་པ་དང་ཆབས་
ཅིག་མི་རྣམས་ཡིད་ཆེས་སྐྱེད་ཐུབ་པའི་ཁ་ཕྱོགས་ཤིག་གི་ནང་དུ་གཡོ་འགུལ་བཏང་
ཚེ། ཁོས་རང་གིས་མྱོང་ཞིང་ཚོར་བའི་དགའ་སྤྲོ་དེ་ཚིག་ཅི་འདྲ་ཞིག་གིས་འགྲེལ་
བཤད་རྒྱག་རྒྱུ་མི་རྙེད་པའི་གནས་སུ་སླེབས། ཡིན་ནའང་ཁོས་ལོ་ལི་ཏཱ་ལ་གསལ་
བཤད་གང་ཡང་བྱེད་མ་ཕོད། གང་ཡིན་ཟེར་ན། ཁོས་བསྟོད་བསྔགས་བྱས་
ན། དེས་ལོ་ལི་ཏཱ་ལ་དགའ་ཚོར་སྦྱིན་ཐུབ་མིན་དེ་ཤེས་མི་ཐུབ་པ་ཞིག་རེད། དེ་
མིན་རྒྱུན་ལྡན་གྱི་འགྲོ་ལུགས་ཏེ་རྒྱུ་འབྲས་གོ་རིམ་གྱི་འགྲོས་དང་བསྟུན་ནའང་
ཕར་བལྟས་ན་མོ་ལ་འཕྲོད་པོ་མེད་པ་ལྟ་བུ་ཞིག་རེད། གང་ཡིན་ཟེར་ན། དེ་
ནི་སྤྱིར་བཏང་གི་ལམ་སྲོལ་ཞིག་རེད། དེར་བརྟེན་བྷི་ནོ་ཁྱིམ་བདག་མ་བྷ་རོ་
དྷ་ཡི་འཁྲིས་སུ་རང་གིས་ལོ་ལི་ཏཱ་ཡི་འཁྲབ་སྟོན་གྱི་ཆེད་དུ་བསྟོད་བསྔགས་ཀྱི་རྡོག་
ཁྲེས་ཤིག་འཁུར་ཡོད་པ་དེ་ཕབ་པའི་ཆེད་དུ་ཕྱིན། སྐབས་དེར་བྷ་རོ་དྷ་
ཡིས་བྷི་ནོ་ཡི་རྣམ་དཔྱོད་དང་རིག་སྟོབས་ལ་འཛིན་པའི་ལྟ་ཚུལ་དེ་སྔར་ལས་ཀྱང་
ཚད་མཐོ་རུ་ཕྱིན། ཁོས་བྷ་རོ་དྷ་ལ་ལོ་ལི་ཏཱ་ཡི་འཁྲབ་སྟོན་གྱི་སྐོར་ལ་བསྟོད་བསྔགས
བྱས་པ་དེ་ལ།

ལོ་ལི་ཏཱ་ཡི་ཕྱོགས་ནས་གྲུབ་འབྲས་གཅིག་མཚུངས་ཤིག་འབུར་དུ་ཐོན་མེད་
པ་ཞིག་མ་རེད། མི་རིང་བར་ལོ་ལི་ཏཱ་ཡི་སེམས་ལ། མོའི་ངག་གི་རྩལ་ལ་ཕུལ་དུ་
བྱུང་བའི་གྲུབ་འབྲས་ཐོབ་ཡོད་པ་དང་། དེ་ནི་མོ་རང་ཉིད་ཀྱི་དཀའ་ཁག་རྣམས་
ཀྱི་རླབས་ཕྲེང་གི་རྒྱུན་གྱི་སྟེང་དུ་རྒྱ་མཚོ་ཆེན་པོར་བཀོལ་རུང་བའི་ཀོ་གྲུ་ཡག་པོ་ཞིག
གི་སྟེང་དུ་རང་ཉིད་བུད་ནས་ཡོད་པ་ལྟ་བུར་ཚོར་ཏེ། མོའི་རྒྱུད་ཀྱི་བྷི་ནོ་ཡི་ཁ་གཏད་
ཀྱི་ཞེ་སུན་གཡའ་འཕྲུག་ཐམས་ཅད་ཤུལ་མེད་དུ་ཡལ་ཏེ། མོ་ལ་ཁོའི་ཕྱོགས་སུ་
ཞེ་སུན་བཟོ་འདོད་ཀྱི་ཤུལ་རྗེས་ཙམ་ཡང་ལྷག་མེད་དུ་གྱུར། དུས་དེ་ནས་བཟུང་
མོ་བསྐྱར་སྦྱོང་འཁྲབ་སྟོན་དེའི་ཐོག་ལ་དོ་སྣང་ཧ་ཅང་ཆེན་པོ་ཅན་ཞིག་ཏུ་གྱུར། འཁྲབ་
སྟོན་གྱི་བརྒྱུད་རིམ་དེའི་ཁྲོད་ནས་མོ་བྷི་ནོ་ཡི་ཕྱོགས་ལ་སྔར་ལས་ཀྱང་འབྲེལ་ལམ་
ཐག་ཉེ་རུ་ཕྱིན་པར་མ་ཟད། བྷི་ནོ་ཡི་ཕྱོགས་ནས་བླང་དོར་གྱི་བསླབ་བྱ་ལེན་རྒྱུ་
ལ་ཡང་འཛེམ་དོགས་མེད་པ་ཞིག་ཏུ་གྱུར།
ལོ་ལི་ཏཱ་ཡི་ཀུན་སྤྱོད་དེ་ཁོའི་མིག་གི་མདུན་ནས་འགྱུར་བ་དེ་ལྟར་དུ་ཕྱིན་
དུས། བྷི་ནོ་ཡི་སེམས་ལ་རྡོ་ཆེན་པོ་ཞིག་ཁོའི་སྙིང་གི་སྟེང་ནས་རྦབ་འདྲིལ་བྱས་
ཏེ་ཡལ་བ་ལྟ་བུ་ཞིག་ཚོར་ཏེ། ཁོའི་སེམས་ལ་རང་ཉིད་ཧ་ཅང་སྣང་བ་སྐྱིད་པོ་
ཅན་ཞིག་རེད་བསམ་ནས་ཁོ་ཨ་ནན་དྷ་མོ་ཡེས་ཀྱི་གམ་དུ་ཕྱིན་ནས། ཁོའི་བྱིས་
པ་ལྟ་བུའི་རྩེད་འཇོའི་སྤྲོ་ཉམས་རྙིང་པ་རྣམས་མོ་ལ་རྩེད་འདོད་སྐྱེས། བསམ་
ཚུལ་སྣ་ཚོགས་པ་ཞིག་ཁོའི་སེམས་ཀྱི་ནང་དུ་འཚང་ཁ་ཤིག་ཤིག་གི་ངང་ནས་
འཛུལ་ཏེ་ཡོང་བ་དང་ཆབས་ཅིག་གང་ཞིག་ཁོས་ཚོར་བའི་རིགས་མཐའ་དག་
ཁོས་སུའུ་ཆར་རས་ཐ་ལ་བརྗོད་འདོད་ཀྱི་འདུན་པ་སྐྱེས་ནའང༌། དེང་སང་ཁོས་
མོ་མཐོང་རྒྱུ་དེ་སྲིད་མཐའ་ཙམ་ཞིག་རེད།
384-

ནམ་ཞིག་ཏུ་བྷི་ནོ་ལ་ལོ་ལི་ཏཱ་དང་མཉམ་དུ་སྐད་ཆ་བཤད་རྒྱུའི་གོ་སྐབས་
རག་ན། ཁོས་གོ་སྐབས་དེ་བླངས་ཡོད་པ་དེ་ལྟ་ནའང་། ད་དུང་ཁོའི་སེམས་
ལ་ཏན་ཏན་གཟབ་གཟབ་ནན་ནན་བྱེད་དགོས་སྙམ་པའི་རྟོག་པ་སྐྱེས། ཁོས་
ཚུལ་ཇི་ལྟར་ཁོ་དང་ཁོའི་གྲོགས་པོ་ལ་མོས་ནག་མེད་ཉེས་འཛུགས་ཀྱི་སྒོ་ནས་ལྟ
ཚུལ་ཞིག་བཟུང་ཡོད་པ་ཤེས་པར་བརྟེན། ཁོའི་ཁ་བརྡ་ལབ་གླེང་དེ་སྐད་ཆའི་
རང་འགྲོས་ལྟར་རྒྱུན་མ་ཆད་པར་འཐོན་མི་ཐུབ་པ་ཞིག་རེད།
ལོ་ལི་ཏཱ་ཡིས་ཁོ་ལ་མཚམས་མཚམས་སུ། ག་རེ་བྱས་ནས་ཁྱོད་ཀྱིས་
ཁ་བརྡ་དེ་དཔེ་དེབ་ཅིག་གི་ནང་ནས་འདོན་བཞིན་ཡོད་པ་ལྟར་བྱེད་ཀྱིན་ཡོད།
ཅེས་འདྲི་ངེས་པ་དང་། དེའི་ལན་དུ་ཁོས། ངས་རང་གི་དུས་ཚོད་ཡོངས་སུ་
རྫོགས་པ་དཔེ་དེབ་ཀློག་རྒྱུའི་ཐད་ལ་བཏང་བ་ཡིན། དེར་བརྟེན། ངས་བལྟས་
ན་ངའི་སེམས་པ་དེ་ཏན་ཏན་པར་སྐྲུན་བྱས་པའི་ཤོག་ངོས་ཤིག་དང་གཅིག་
མཚུངས་སུ་གྱུར་ཡོད་ངེས་པ་ཞིག་རེད། ཅེས་ལན་རྒྱག་པར་ངེས།
དེ་རྗེས་ལོ་ལི་ཏཱ་ཡིས་ཡང་བསྐྱར། ཁྱོད་ཀྱིས་སྐད་ཆ་གྲ་འགྲིག་པོ་བྱས་ནས་
བཤད་རྒྱུའི་ཐོག་ལ་འབད་བརྩོན་མ་བྱེད་རོགས། ཁྱོད་རང་གི་སེམས་ཀྱི་ནང་ལ་
ག་རེ་དྲན་པ་དེ་ཐར་ཀར་བཤད་རོགས། ཁྱོད་ཀྱིས་སྐད་ཆ་ཡག་ཡག་འགྲིག་འགྲིག་
ཏུ་བཤད་ན། མི་ཞིག་གི་སེམས་ལ་ཁྱོད་ཀྱིས་སྐྱེས་བོ་གཞན་ཞིག་གི་བསམ་ཚུལ
གསལ་བཤད་ཞིབ་བརྗོད་ཁོན་བྱེད་ཀྱིན་འདུག་སྙམ་པའི་དོགས་པ་སྐྱེ་རྒྱུ་རེད། ཅེས་
བརྗོད་ངེས་པ་ཞིག་རེད།
རྒྱུ་མཚན་འདི་ལ་བརྟེན་ནས་ནམ་ཞིག་བྷི་ནོ་ཡི་སེམས་ཀྱི་ནང་ལ་བསམ་
ཚུལ་ག་འདྲ་ཞིག་ཡིན་ནའང་། གཏམ་དཔེ་འདྲ་བོ་དང་ཚིག་སྦྱོར་འཚམ་པོ་
385-

ཞིག་གི་ཐོག་ནས་འཆད་དགོས་བྱུང་ན། ཁོས་དེ་ལོ་ལི་ཏཱ་ལ་འགྲེལ་བཤད་མ་བརྒྱབས་
སྔོན་དུ་དོན་སྙིང་རགས་བསྡུས་དང་གོ་དོན་རྟོགས་སླ་བ་བྱེད་རྒྱུའི་ཐོག་ལ་འབད་བརྩོན་
བྱེད་པ་དང༌། གལ་ཏེ་ཁོའི་ཁ་ནས་དཔེ་དོན་སྦྱར་བའི་གཏམ་དཔེ་འདྲ་ཤོར་ན།
ཁོའི་སེམས་ལ་ངོ་ཚ་བའི་ཚོར་སྣང་ཏན་ཏུན་དུ་སྐྱེ་སྲིད་པ་ཞིག་རེད།
ལོ་ལི་ཏྭ་མོ་རང་ཉིད་ཆུ་འཛིན་གྱི་དུམ་བུ་ཁ་ཤས་མདུན་དུ་སྐྱོད་པར་བྱེད་པ་
ལྟར་དུ་མངོན་དུ་འཐོན་ཡོང་བ་དང་། ཁྱིམ་བདག་མ་བྷ་རོ་དྷ་ཡང་མོ་ལ་དེ་ལྟ་བུའི་
འགྱུར་བ་ཕྱིན་པ་ལ་ཡ་མཚན་པར་གྱུར། ད་ལྟ་མོས་སྔོན་ཆད་ནང་བཞིན་བྱ་བ་
གང་གི་ཐོག་ལ་ཡང་དགག་བྱ་དང་འགལ་ཟླ་མི་བྱེད་པར་མ་ཟད། མོ་སྤྲོ་སེམས་
འཁོལ་བའི་ངང་ནས་ཁོང་ཚོས་བྱ་བ་ག་རེ་ཞིག་བྱེད་བཞིན་ཡོད་པའི་ཕྱོགས་ལ་འཇུག་
པ་དང་། ལྷག་པར་དུ་འགྲན་ཟླ་བྲལ་བའི་མོའིབསམ་ཚུལ་དང་གྲོས་འཆར་འཛད་
དུ་མེད་པ་མང་པོ་ཞིག་འབྱུང་འགྱུར་གྱི་འཁྲབ་སྟོན་གྱི་ཐོག་ལ་ཁྱེར་ནས་ཡོང་བཞིན
ཡོད་པ་ཞིག་རེད། གནད་དོན་འདིའི་འོག་ནས་བྷ་རོ་དྷ་མོ་རང་ཉིད་ཀྱི་རྒྱས་སྤྲོས་
ཆེ་བའི་ཐོག་ལ་རང་ཉིད་དངུལ་ལ་བསྲི་ཚགས་ཆེ་བའི་ཤུགས་རྐྱེན་ཡོད་ནའང་། གང་
འཚམ་ལྷོད་ཡངས་སུ་གཏོང་དགོས་བྱུང༌། དེ་བཞིན་དུ་རང་གི་བུ་མོ་སྔོན་ཆད་རྒྱས་
སྤྲོས་ལ་དོ་སྣང་མེད་ནའང་། ད་ལྟ་དེའི་ཕྱོགས་ལ་ཚོར་བ་ཤིན་ཏུ་རྣོན་པོར་གྱུར་ཡོད་
པ་ལ་མོ་ངོ་ཚ་ཞིང་ཁ་སྐྱེངས་པར་གྱུར།
ལོ་ལི་ཏཱ་གསར་དུ་སྐྱེས་པའི་དང་ཞེན་གྱིས་ཡོངས་སུ་ཁེངས་ཏེ། སྐོམ་
པ་ཆུ་འདོད་ལྟར་གྱི་རེ་འདོད་དང་བཅས་སུའུ་ཆར་རས་ཐ་ལ་ཐུག་འཕྲད་ཡང་ཡང་
བྱས། སུའུཆར་རས་ཐ་ཡིས་མོ་ལ་གད་མོ་བགད་པ་དང་ཆབས་ཅིག་སྐད་ཆ་བཤད་
ནའང་། གང་ལྟར་ལོ་ལི་ཏཱ་ཡི་སེམས་ལ་མོའི་མིག་སྔ་ནས་རང་ཉིད་ལ་རྟོག་ཞིབ་
386-

བཀག་སྡོམ་བྱེད་དགོས་པ་ཚོར་ནས་ག་དུས་ཡིན་ནའང་བློ་ཕམ་གྱི་ཚོར་འདུ་ཞིག་
དང་ལྷན་དུ་ཕྱིར་འགྲོ་དགོས་བྱུང་།
ཉིན་གཅིག་མོ་ཕེ་རེ་ཤུ་བྷ་བྷུ་ཡི་མདུན་དུ་སོང་ནས། ཨ་ཕ། ང་ཚོས་ཕར་
ཕྱོགས་སུ་འཁྲབ་སྟོན་གྱི་ཐོག་ལ་བྲན་གཡོག་བྱེད་བཞིན་པའི་སྐབས་སུ། གཅེན་
མོ་མོ་རང་གཅིག་པུ་དཔེ་དེབ་རྣམས་དང་ལྷན་དུ་ཁེར་རྐྱང་དུ་བསྡད་པ་དེ་དྲང་པོ་མ་
རེད། མོ་ང་ཚོའི་ཁྲོད་དུ་ཞུགས་ན་མ་འགྲིགས་པ་ག་རེ་འདུག་གམ། ཞེས་སྨྲས།
ཕརེ་ཤུ་བྷ་བྷུ་ཁོ་རང་ཉིད་ལ་ཡང་སུའུ་ཆར་རས་ཐ་མོའི་རོགས་པ་ཚོའི་ཁྲོད་
ནས་གཅིག་པུར་ཐོན་ཏེ། རྒྱང་རིང་དུ་ཟུར་འདུག་བྱེད་བཞིན་ཡོད་པ་ལྟ་བུའི་དོ་
སྣང་ཞིག་བྱུང་ཡོད་པར་མ་ཟད། དེ་ལྟ་བུའི་ངང་རྒྱུད་དེ་མོའི་འཕྲོད་བསྟེན་ལ་རན་
པོ་ཡོང་གི་མ་རེད་སྙམ་པའི་དངངས་སྐྲག་ཅིག་ཀྱང་སྐྱེས་ནས་ཡོད་པའི་ཐོག་ལ། ད་
ལྟ་ལོ་ལི་ཏཱ་ཡིས་སྐད་ཆ་དེ་ལྟར་དུ་བཤད་དུས་ཁོའི་སེམས་ལ་ཁོ་རང་ཉིད་ཀྱི་ངོས་ནས་
མོ་གཞན་རྣམས་ཀྱི་རྩེད་འཛོའི་བག་ཡངས་ཀྱི་རོལ་རྩེད་ཁྲོད་དུ་བློ་སྣ་མ་ཁྲིད་ན། དེ་
ཕལ་ཆེར་མོའི་གོམས་གཤིས་ལྟ་བུ་ཞིག་ཏུ་འགྱུར་སྲིད་པའི་མཇུག་སྡོམ་བྱེད་རྒྱུའི་
མཚམས་སུ་སླེབས། དེར་བརྟེན་ཁོས་ལོ་ལི་ཏཱ་ལ། ག་རེ་བྱས་ནས་ཁྱོད་ཀྱིས་དེའི་
སྐོར་ཁྱོད་ཀྱི་ཨ་མ་ལ་མ་བཤད་པ་ཡིན་ནམ། ཞེས་སྨྲས།
ལོ་ལི་ཏཱ་ཡིས་ངས་ཨ་མ་ལ་དེ་བཤད་རྒྱུ་ཡིན། འོན་ཀྱང་ཁྱོད་ཀྱིས་ངེས་
པར་དུ་རྒྱུ་མཚན་བཤད་ནས་བློ་འགུག་ཐབས་མ་བྱས་ན། གཅེན་མོས་ནམ་
ཡང་ངོས་ལེན་བྱེད་རྒྱུ་མ་རེད། ཅེས་བཤད།
མཐའ་མཇུག་ཏུ་ཕེ་རེ་ཤུ་བྷ་བྷུ་ཡིས། སུའུ་ཆར་རས་ཐ་ལ་སྐད་ཆ་བཤད་
པའི་སྐབས་སུ། མོས་ཁག་འདོགས་དང་ཡ་ལ་གང་ཡང་མ་བྱས་པར། མོ་
387-

རང་གི་ལས་བགོས་རྣམས་ཀྱི་ལས་ཀའི་ཐོག་ལ་དེ་མ་ཐག་ཏུ་ཐོན་ཡོང་བ་མཐོང་
དུས། ཁོ་དགའ་སྤྲོ་དང་ལྷན་ཅིག་ཏུ་ཧང་སང་པར་གྱུར།
མི་རིང་བར་སུའུ་ཆར་རས་ཐ་མོ་རང་གི་དབེན་གནས་ཀྱི་བས་མཐའ་ནས་
ཕྱི་ལ་ཐོན་ཞིང་། བྷི་ནོ་ཡིས་སྔོན་ཆད་ལྟར་དུ་ནང་ཚགས་ཀྱི་འབྲེལ་བ་བྱེད་རྒྱུའི་
ཐོག་ལ་འབད་བརྩོན་བྱས། ཡིན་ནའང་ཕར་བལྟས་ན་དུས་སྐབས་དེར་གནས་
ཚུལ་ཞིག་བྱུང་ཡོད་པ་དང་། དེས་མོའི་ཐག་ཉེ་སར་ཁོ་གཅར་རྒྱུ་ལ་འགོག་རྐྱེན་
བྱས་ཡོད་པ་ལྟ་བུ་ཞིག་རེད། མོའི་མིག་གཉིས་ཀྱི་ནང་དུ་ཁོ་རྒྱང་རིང་དུ་འཇོག་
པ་ལྟ་བུ་ཞིག་དང༌། མོའི་རྣམ་འགྱུར་གྱི་ཁྲོད་དུ་ཁོ་ཟུར་འདོན་བྱེད་བཞིན་ཡོད་
པ་ལྟ་བུ་ཞིག་མངོན་པར་བརྟེན། དེས་ཁོ་རང་ཉིད་མོའི་ཕྱོགས་ནས་འབུད་རྒྱག་
བརྒྱབས་ཏེ་འཁུམ་པར་བྱས། མོ་འཁྲབ་སྟོན་དེའི་ནང་དུ་ཞུགས་མིན་ལ་མ་
ལྟོས་པར་མོའི་ནང་གི་སྤྱོད་ཚུལ་ཁྲོད་དུ་རྟག་པར་རྒྱང་ཐག་ཆོད་པའི་རྣམ་པ་ཞིག་
མངོན་དུ་གྱུར་ནས་ཡོད་པ་དེ། ད་ལྟ་སྔར་ལས་ཀྱང་མངོན་གསལ་དུ་གྱུར་བ་
དང༌། མོས་རང་གི་ཕྱོགས་ཀྱི་འཁྲབ་སྟོན་གྱི་ལས་འགན་རྣམས་ཁོ་ན་བསྒྲུབས་
ནས་དེ་རྗེས་ཁང་མིག་དེ་ལས་ཕྱི་ལ་ཐོན། དེ་ལྟར་བྱས་ནས་མོས་བྷི་ནོ་ཡི་ཕྱོགས་
ནས་རྒྱང་ཐག་ཇེ་རིང་དང་ཇེ་རིང་བྱེད་རྒྱུའི་འབད་བརྩོན་བྱས།
ད་ལྟ་གྷོ་ར་ཕྱོགས་གཞན་དུ་ཕྱིན་ཡོད་པ་དང་། བྷི་ནོ་ཕེ་རེ་ཤུ་བྷ་བྷུ་ཡི་
ནང་མི་རྣམས་དང་ནང་ཚགས་ཀྱི་འབྲེལ་བ་བྱེད་རྒྱུའི་ཐོག་ལ་སྔར་ལས་ཀྱང་རང་
དབང་ལྡན་པ་ཞིག་ཏུ་གྱུར་པར་མ་ཟད། ཁོ་རང་ཉིད་ཀྱི་གཤིས་ཀ་ངོ་མ་དེའི
ནང་དུ་འགྲོ་རྒྱུ་ལ་ཡང་ཇེ་སྡུག་དང་ཇེ་སྡུག་ཏུ་ཕྱིན། དེ་ཙམ་མ་ཟད། བྱ་བ་
དེ་དག་ཚང་མ་ཁོ་རང་ཉིད་ཀྱི་ཕྱོགས་ལ་ཆེད་དུ་གཉེར་ཞིང་། ཁོ་ལ་མཚོན་ན་
-388-

སྤྲོ་དགའི་བདེ་བ་ལེགས་ཤོས་དེ་ད་བར་དུ་རང་ཉིད་ཀྱིས་ངོ་མ་ཤེས་ཤིང་། ད་
ལྟ་ཁོ་རང་གིས་མྱོང་བཞིན་པའི་རིན་ཐང་བྲལ་བའི་རང་དབང་གི་མྱོང་ཚོར་དེ་
ནི། སྤྲོ་དགའི་བདེ་བ་བླ་ན་མེད་པ་དེ་རེད་སྙམ་པའི་མཚམས་སུ་སླེབས་ཡོད་
པ་ཞིག་རེད། གཉེན་འཕྲང་གི་དུས་སྐབས་འདི་ལྟ་བུ་ཞིག་ལ། སུའུ་ཆར་རས་
ཐ་ཁོའི་ཕྱོགས་ནས་ཕར་རྒྱང་ཐག་རིང་ས་ཞིག་ཏུ་ཁ་ཕྱོགས་བྱོལ་བཞིན་ཡོད་པ་
དེ་ཁོ་རང་ཉིད་ཀྱིས་ཀྱང་ངོས་ཟིན། དུས་སྐབས་གཞན་ཞིག་གི་ཚེ་ཡིན་ན། དེ་
ལྟ་བུའི་རིགས་ལ་བཟོད་པར་དཀའ་བའི་ཟུག་གཟེར་ཞིག་ཁོ་ལ་སྐྱེ་ངེས་ཀྱང་། ད་
ལྟ་ཁོ་ལ་དཀའ་ངལ་གང་ཡང་མེད་པར་དེའི་ཐོག་ཏུ་ལང་ཐུབ་པ་ཞིག་རེད།
གནས་ཚུལ་ཁྱད་མཚར་བ་ཞིག་ནི་སུའུ་ཆར་རས་ཐ་ཡི་འགྱུར་བ་དེ་ཡིན་
ཞིང་། དེ་ནི་མོས་སྔོན་ཆད་ནམ་ཡང་བློ་ཕམ་གྱི་རྣམ་པ་འདི་འདྲ་ཞིག་བྱེད་མྱོང་
མེདཔ་དེ་ལོ་ལི་ཏཱ་ལ་ཡང་དོ་སྣང་བྱུང་༌། རྒྱུ་མཚན་དེ་ནི་མོའི་སེམས་ཀྱི་སྤྲོ་ཤུགས་
དེ་འཁྲབ་སྟོན་གྱི་ཕྱོགས་སུ་ཕྱིན་པ་རེད་དམ། ཡང་ན་མོའི་སྙན་ངག་གྱེར་འདོན་
གྱི་རིམ་པ་རྣམས་ཡོངས་སུ་མོའི་ཁོག་ལ་ཞུགས་པ་རེད།
ཧ་རན་གྱི་ཕྱོགས་ནས་བཤད་ན། སུའུ་ཆར་རས་ཐ་ཡིས་སྤྲོ་སྐྱིད་ཀྱི་རྩེད་
འཇོ་དེའི་ཆ་ཤས་ཤིག་བླངས་ཡོད་པ་ཤེས་པར་མ་ཟད། མོ་དེའི་ཐོག་ལ་སྤྲོ་སེམས་
ཆེན་པོ་དང་བཅས་ཟླ་བ་ཡར་ངོ་བཞིན་ཡར་རྒྱས་སུ་འགྲོ་བཞིན་ཡོད་པ་ཡང་
ཤེས། ཁོས་ཁོ་རང་ཉིད་ལ་“ ལྷ་ཡུལ་བོར་བ ” ཞེས་པའི་རྩོམ་ཡིག་ལས་
དུམ་བུ་ཞིག་གྱེར་འདོན་བྱེད་རྒྱུ་དང༌། སྒྲི་རེ་ཌིན་གྱི་སྙན་རྩོམ་གྱེར་འདོན་གྱི
སྔོན་འགྲོ་ལྟ་བུའི་ཚུལ་དུ་རོལ་དབྱངས་དེའི་གཞན་ཡིད་འཕྲོག་བྱེད་ཀྱི་ནུས་པའི་
ཐོག་ལ་གཏམ་བཤད་ཐུང་ཐུང་ཞིག་གསལ་བསྒྲགས་བསྐྱང་རྒྱུའི་བཀོད་སྒྲིག་
389-

ཀྱང་བྱས་ཡོད་པ་ཞིག་རེད། འཆར་གཞི་དེས་ཁྱིམ་བདག་མ་བྷ་རོ་དྷ་ལ་ཡིད་
སུན་པོ་བཟོས་པར་མ་ཟད། ལོ་ལི་ཏྭ་ཡང་སྤྲོ་སྣང་གི་དགའ་ཚོར་གྱི་ཕྱོགས་ནས་
རྒྱང་རིང་དུ་བཀྱེད་བཅུག ཡིན་ནའང་ཧ་རན་གྱིས་སྔ་ས་ནས་ཁྲིམས་དཔོན
དེ་ལ་དེའི་སྐོར་གྱི་སྙན་ཞུའི་ཡི་གེ་བྲིས་ནས་དེ་ཐག་གཅོད་གཏན་འཁེལ་གྲུབ་ཟིན་
ཡོད་པ་ཞིག་རེད། དེར་བརྟེན་ལོ་ལི་ཏཱ་ཡིས་ནམ་ཞིག་ཁྲིམས་དཔོན་གྱིས་འཁྲབ
སྟོན་གྱི་བྱ་བའི་རིམ་པ་དེ་རིང་དྲགས་འདུག་ཅེས་ཕལ་ཆེར་དགག་བྱ་བྱེད་ངེས་
པ་ཞིག་རེད། ཅེས་གོ་རྒྱུ་ཡོད་པའི་སྐད་ཆ་བཤད་པའི་ཚེ། ཧ་རན་གྱིས། རྒྱལ་
ཁའི་ངང་ནས་ཁྲིམས་དཔོན་གྱིས་འཆར་གཞི་དེ་ལ་ཐུགས་རྗེ་ཆེ་ཞུས་པའི་ཡི་གེ་
ཞིག་ཨམ་ཁུག་ནས་བླངས་ཏེ། ཁོང་ཚོ་ལ་བསྟན་ནས་ལོ་ལི་ཏཱ་ལ་ཁ་གྲག་རྒྱུ་
མེད་པ་བྱས།
སུ་ཞིག་གིས་ཀྱང་གྷོ་ར་ཁོའི་རྟོག་ཞིབ་རྒྱང་སྐྱོད་དུ་ཕྱིན་ཡོད་པ་ལས་ནམ་
ཞིག་ལོག་རྒྱུ་ཡིན་པ་དེ་མི་ཤེས་ཤིང༌། སུའུ་ཆར་རས་ཐ་ཡིས་རང་གི་རྟོག་འཆར་
ཁྲོད་ནས་སྔར་གྱི་གནད་དོན་དེ་ངེས་པར་དུ་བློས་གཏོང་རྒྱུའི་ཐག་གཅོད་བྱས་
ནས་ཡོད་ནའང་། ཉི་མ་རེ་རེ་ལ་མོའི་སེམས་ཀྱི་ནང་ལ། དེ་རིང་གི་ཉི་མ་འདི་
གཅིག་བྱས་ན་ཁོ་ཚུར་ལོག་ཡོང་རྒྱུའི་ཉི་མ་དེ་ཡིན་སྲིད་རྒྱུ་རེད་བསམ་པའི་འདོད་
འདུན་ཡང་ནས་ཡང་དུ་འཁོར། ནམ་ཞིག་མོའི་སེམས་ལ་སྤྲོ་སེམས་འཁོལ་
བའི་ངང་ནས་གྷོ་ར་ཡི་ཆགས་སྡང་ཕྱོགས་རིས་བྲལ་བའི་རྒྱ་ཡན་གྱི་རྣམ་པ་དང་།
མོ་རང་ཉིད་ཀྱི་སེམས་ཀྱི་ནང་གི་དབང་སྒྱུར་བྱེད་མི་ནུས་པའི་རྟོག་འཆར་རྣམས་
ལ་བསམ་བློ་འཁོར་མ་ཐག་ཏུ། མོས་བློ་ཚབ་ཆེན་པོའི་སྒོ་ནས་མོ་རང་ཉིད་དེ་
ལྟ་བུའི་གཉན་འཕྲང་ཅན་གྱི་གནས་སྟངས་དེ་ལས་སྒྲོལ་བར་བྱེད་རྒྱུའི་ཐབས་
-390-—

ལམ་ཞིག་གི་ཐོག་ལ་ཆེད་དུ་འཚོལ་ཞིབ་བྱེད་དགོས་བྱུང་།
ཧ་རན་ཡང་ནས་ཡང་དུ་ཡོང་སྟེ། ཕེ་རེ་ཤུ་བྷ་བྷུ་ལ་ཁོའི་གཉེན་སྒྲིག་སློང་
ཆང་གི་རྟེན་འབྲེལ་སུའུཆར་རས་ཐ་དང་ལྷན་དུ་བྱེད་རྒྱུའི་མཛད་སྒོའི་རིམ་པ་དེ་དཀོན་
མཆོག་དཔང་པོར་བཙུགས་ནས་ཐག་གཅོད་བྱེད་རྒྱུའི་འབོད་སྐུལ་བྱས། ཕེ་རེ་
ཤུ་བྷ་བྷུ་ཡིས། ད་དུང་གཉེན་སྒྲིག་བྱེད་རྒྱུའི་དུས་ཚོད་འབྱུང་རག་བར་དུ་དུས་ཡུན་
ཧ་ཅང་རིང་པོ་འདུག ཁྱོད་ཀྱི་སེམས་ལ་གཉེན་སྒྲིག་གི་ལམ་ལུགས་ཀྱིས་ཁྱེད་རང་
མགྱོགས་པོར་བསྡམ་ཡོང་གི་འདུག་བསམ་གྱིན་འདུག་གམ། ཞེས་སྨྲས།
ཧ་རན་གྱིས། ངས་བལྟས་ན་དེ་ང་ཚོ་གཉིས་ཀའི་ཕྱོངས་ལ་ཧ་ཅང་གི་གནད་
འགག་ཆེན་པོ་ཞིག་རེད་བསམ་གྱིན་འདུག གཉེན་སྒྲིག་མ་བྱས་པའི་སྔོན་ལ།
ང་ཚོས་ཕན་ཚུན་གཅིག་གིས་གཅིག་སྦྲེལ་ཏེ། སྟངས་འཛིན་ལྟ་བུ་བྱེད་རྒྱུའི་དུས་
ཡུན་རིང་པོ་ཞིག་ངེས་པར་དུ་སོང ན་ལེགས་པ་དང་། དེ་ལྟ་བུའི་སེམས་དང་འབྲེལ་
བའི་མཛའ་མཐུན་གྱི་འབྲེལ་བ་དེ། གཉེན་སྒྲིག་གི་ལས་འགན་གྱི་འཆིང་ཐག་གིས
ཕན་ཚུན་མ་བསྡམས་པར། ང་ཚོ་ཐོག་མར་ངོ་ཤེས་པ་ནས་བཟུང་གཉེན་སྒྲིག་གི་
གནས་བབས་སྟེང་དུ་སླེབས་པའིབར་གྱི་ང་ཚོའིབར་གྱི་ཟམ་པ་ལྟ་བུ་ཞིག་ངེས་པར་
དུ་འགྱུར་དགོས་པ་དང་། དེ་ང་ཚོའི་རྣམ་པར་ཤེས་པའི་བླ་སྲོག་ལ་ཏན་ཏན་དགེ་
མཚན་ཆེ་བ་ཞིག་ཏུ་འགྱུར་ངེས་པ་ཞིག་རེད། ཅེས་ལན་བརྒྱབས།
ཕེ་རེ་ཤུ་བྷ་བྷུ་ཡིས། ཁྱོད་རང་གིས་སུའུ་ཆར་རས་ཐ་ཡིས་སྐད་ཆ་ག་
རེ་བཤད་ཀྱིན་འདུག་བལྟས་ན་ཡག་གི་རེད། ཅེས་བསམ་ཚུལ་བཏོན།
ཧ་རན་གྱིས། ཡིན་ནའང་མོས་རང་ཉིད་ཀྱིས་ངོས་ལེན་བྱེད་རྒྱུ་དེ་གྲ་
སྒྲིག་ཨང་གསར་ཡོད་ཡོད་པ་རེད། ཅེས་ཨུ་ཚུགས་བརྒྱབས།
-391-

གང་ལྟར་ཡང་ཕེ་རེ་ཤུ་བྷ་བྷུ་ད་དུང་སུའུ་ཆ་རས་ཐ་ཧ་རན་གྱི་ཕྱོགས་ལ་
དོན་ངོ་མའི་ལྟ་ཚུལ་ག་འདྲ་ཞིག་ཡོད་མེད་ཀྱི་ཐོག་ལ་ཐེ་ཚོམ་གྱི་ནང་དུ་ཚུད། དེར་
བརྟེན་ཁོས་མོ་རང་ཉིད་ལ་སྐད་བཏང་སྟེ། ཧ་རན་གྱི་གཉེན་སྒྲིག་སློང་ཆང་གི་
སྐོར་དེ་མོ་ལ་བཤད། སུའུ་ཆར་རས་ཐ་ཡིས་མོའི་སེམས་པ་རྣམ་གཡེང་དུ་འཆལ་
ནས་ཡོད་པའི་གནས་སྟངས་དེ་ལས་ངལ་གསོ་ཞིག་འཐོབ་པའི་ཁོར་ཡུག་ཅིག་
ལ་ལག་པ་འཆང་སའི་རོགས་རམ་ཞིག་ལ་རེ་སྒུག་བྱེད་བཞིན་པའི་སྐབས་སུ་ཡོད་
པར་བརྟེན། མོས་རེ་དོགས་ཀྱི་ཐེ་ཚོམ་གང་ཡང་མེད་པའི་སྒོ་ནས་ཨང་གསར་
དངབཅས་ངོས་ལེན་བྱས་ཤིང་། དེས་ཕེ་རེ་ཤུབྷ་བྷུ་ཡི་ཐེ་ཚོམ་ཐམས་ཅད་ཡོངས་
སུ་བཟློག་པར་བྱས།
འོན་ཀྱང་ཁོས་ཡང་བསྐྱར་སུའུ་ཆར་རས་ཐ་ལ། གཉེན་སྒྲིག་སློང་ཆང་
གི་བྱེད་སྒོ་རྣམས་ལ་འགན་ལེན་བྱེད་རྒྱུའི་ལས་ཀ་དེ་རྣམས་དུས་ཡུན་རིང་པོའི་
ཐོག་ལ་འབྲེལ་བ་ཆགས་པ་ཞིག་ཡིན་དུས། དེའི་ཕྱོགས་ལ་གཟབ་གཟབ་བྱས་
ནས་བསམ་བློ་ཡག་པོ་གཏོང་དགོས་རེད། ཅེས་བརྗོད་པའི་སྐབས་སུ་ད་དུང་
མོས་དེ་ལ་དགག་བྱ་གང་ཡང་མ་བྱས་པར་བརྟེན། གཉེན་སྒྲིག་སློང་ཆང་དེ་
གཏན་འཁེལ་བར་གྱུར། མི་རིང་བར་སྐུ་ཞབས་བྷི་རོན་ལོན་གྱི་སྤྲོ་སྐྱིད་བག་
ཡངས་མཇུག་རྫོགས་པའི་རྗེས་ཀྱི་ཉི་མ་ཞིག་ལ། གཉེན་སྒྲིག་སློང་ཆང་གི་མཛད་
སྒོ་གཏན་འཁེལ་བྱེད་རྒྱུའི་ཐག་གཅོད་བྱས།
དེ་རྗེས་སུའུ་ཆར་རས་ཐ་ཡི་སེམས་ལ། དུས་སྐབས་ཤིག་གི་རིང་དུ་མོའི་
སེམས་ཀྱི་རྟོག་འཆར་རྣམས་གཡུ་འབྲུག་ཅིག་གིས་རྔམ་ཟ་བྱེད་བཞིན་ཡོད་པའི
ཉེན་ཁ་ལས་འཇིགས་སྐྱོབ་བྱས་པ་ལྟ་བུ་ཞིག་ཚོར་ཞིང༌། མོས་ཧ་རན་དང་གཉེན་
-392-

སྒྲིག་བྱས་པའི་ཐོག་ནས་བྷ་རཱ་མོ་ཡི་ཚོགས་ཁག་ལ་འགྱུར་ལྡོག་མེད་པའི་སྒོནས་
ཞབས་ཞུ་བསྒྲུབ་རྒྱུའི་ཐོག་ལ་གྲ་སྒྲིག་ངེས་པར་དུ་བྱེད་དགོས་སྙམ་པའི་ཐག་གཅོད་
བྱས། མོའི་མི་ཚེ་དེ་ཁོའི་ལྟ་གྲུབ་གཞིར་བཟུང་ནས་དེ་ལ་བསྟུན་ཐབས་བྱེད་
དགོས་པའི་རྒྱུ་མཚན་གྱིས་དབྱིན་ཡིག་གི་ནང་དུ་ཡོད་པའི་ཆོས་ལུགས་ཀྱི་དཔེ་
ཆ་རྣམས་ཀྱང་ཉིན་ལྟར་ཧ་རན་དང་ལྷན་དུ་བྱེད་རྒྱུའི་སེམས་ཐག་བཅད། མོའི་
སེམས་ལ་མི་འཐད་པ་དང་སེམས་ཁུར་གང་ཡང་མེད་པར། གཉེན་སྒྲིག་སློང་
ཆང་དེ་དེ་ལྟར་དུ་ཁས་ལེན་བྱས་ཡོད་པ་དེའི་ཐོག་ནས་མོ་ལ་སྙིང་སྟོབས་ཀྱི་ཚོར་
བ་གསར་པ་ཞིག་ཐོབ་ཡོད་པའི་ངེས་ཤེས་སྐྱེས།
ཉེ་ཆར་མོས་ཧ་རན་གྱིས་རྩོམ་སྒྲིག་བགྱིས་པའི་གསར་ཤོག་གང་ཡང་
བཀླགས་མེད་པ་དང༌། མོས་ཧ་རན་གྱི་གཉེན་སྒྲིག་སློང་ཆང་ངོས་ལེན་བྱས་
པའི་ཉིན་རྗེས་མ་དེ་ལ་མོ་ལ་གསར་ཤོག་པར་སྐྲུན་ཁང་ནས་འདྲ་བཤུས་གསར་
པ་ཞིག་འབྱོར། དེ་ནི་ཕར་བལྟས་ན། རྩོམ་སྒྲིག་པ་ཁོ་རང་ཉིད་ཀྱི་ལག་པ་
ནས་བསྐུར་ཡོང་བ་ཞིག་རེད། སུའུ་ཆར་རས་ཐ་ཡིས་གསར་ཤོག་དེ་བླངས་
ནས་མོ་རང་ཉིད་ཀྱི་ཁང་མིག་ནང་དུ་ཕྱིན་ནས་མར་བསྡད་དེ་འགོ་ནས་མཇུག་
བར་དུ་གཅིག་བཀླགས་ཤིང་། དེ་ནི་ཆོས་ཕྱོགས་ཀྱི་ལས་འགན་ལྟ་བུའི་རིགས་
ཤིག་སྟེ། དམ་ཚིག་གཡོ་བ་མེད་པའི་སློབ་མ་ཞིག་གིས་རང་ལ་གང་ཐོབ་པའི་
གདམས་པ་མན་ངག་རྣམས་སེམས་ལ་བཅིང་པ་ལྟར་དུ་གྲ་སྒྲིག་བྱེད་དགོས་ཞེས་
པ་ཞིག་རེད། ཡིན་ནའང་དེའི་ཚབ་ཏུ་གྲུ་གཟིངས་ཤིག་རྒྱ་མཚོར་ཆེས་ཆེར་
བསྐྱོད་པ་ལྟར་དུ་མོ་ཕ་བོང་ཆེན་པོ་ཞིག་གི་ཁ་གཏད་དུ་ཤར་རྒྱུག་བྱས། གསར་
ཤོག་དེའི་སྟེང་དུ་‘༼ཁ་རྒྱབ་ཏུ་ཕྱོགས་པའི་སྨྱོ་ནད།’ ཅེས་ཁ་བྱང་བཀོད་
-393-

པའི་རྩོམ་ཡིག་ཅིག་ཡོད་པ་དང་། རྩོམ་ཡིག་དེའི་ནང་དུ་དེང་རབས་ཀྱི་དུས་
སྐབས་ཁྲོད་དུ་འཚོ་ནའང་ཨུ་ཚུགས་བྱས་ཏེ། ཁོང་ཚོའི་གདོང་པ་རྣམས་འདས་
ཟིན་པའི་ཕྱོགས་ལ་ཁ་འཁོར་བའི་སྐོར་ལས་འཕྲོས་ཏེ། དེ་ཚོ་ལ་སེམས་པ་སྐྱོ་
དགོས་པའི་དགག་པ་བྱས་ཡོད་པ་དང༌། དོན་དངོས་ཀྱི་ཆ་ནས་བལྟས་ནའང་
རྒྱུ་མཚན་དེ་དོན་དངོས་དང་འབྲེལ་བ་ཆགས་མེད་པ་ཞིག་རེད། སུའུ་ཆར་
རས་ཐ་ཡིས་དེ་ལྟ་བུའི་དགག་སྒྲུབ་ཀྱི་རྩོད་པ་ཞིག་རྩད་གཅོད་བྱེད་བཞིན་པའི་
སྐབས་ཏག་ཏག་ལ། དངོས་གནས་རྩོད་པ་ཞིག་དེར་སླེབས་ཡོད་པ་ཞིག་རེད།
ཡིན་ནའང་མི་རིང་བར་རྩོམ་ཡིག་དེ་བཀླགས་པའི་ཚེ་དེའི་ཕྱོགས་སྔའི་དགག་
པ་གཏོང་ཡུལ་དེ་གྷོ་ར་ཡིན་པ་མོས་རྟོགས་ཐུབ་པ་ཞིག་རེད། ཁོའི་རྩོམ་ཡིག་
དེའི་ནང་དུ་མི་དང་མིང་སོགས་ཁུངས་སྐྱེལ་གང་ཡང་བྱས་མེད་ནའང༌། དེ་
ནི་དམག་མི་ཞིག་གིས་མེ་མདའ་འཕངས་ཏེ་མི་ཞིག་གསོད་པར་རྩོམ་པའི་ཚེ། མེ་
མདའི་ཁ་ནས་མདེའུ་རྣམ་རེ་རེ་བཞིན་དུ་འགྲོ་བ་ལ་ལྟ་བར་བྱེད་པའི་ཚེ། ཁོ་
ལ་དགའ་ཚོར་སྐྱེ་བ་ལྟ་བུ་ཞིག་ཡིན་པ་མངོན་གསལ་དོད་པོ་རེད། གང་ཡིན་
ཟེར་ན་རྩོམ་ཡིག་དེའི་ནང་དུ་གཞན་ལ་འཁོན་སེམས་བཅངས་པའི་དགའ་ཚོར་
ཞིག་རྩོམ་ཡིག་རང་ངོས་ནས་མངོན་པ་དང༌། རྒྱུ་མཚན་དེ་ནི་ཚིག་རེ་རེས་འཚོ་
བཞིན་པའི་མི་རྣམ་ལ་ཕོག་ཐུག་གི་རྨས་སྐྱོན་གཏོང་བཞིན་ཡོད་པ་ཞིག་རེད།
གསར་ཤོག་དེའི་བརྗོད་གཞི་སྙིང་པོ་དེ། སུའུ་ཆར་རས་ཐ་ཡིས་བཟོད་
སྒོམ་བྱེད་མི་ཐུབ་པ་ཞིག་ཡིན་པར་བརྟེན། མོས་དེའི་ནང་གི་དགག་སྒྲུབ་ཀྱི་རྩོད་
པ་ཐམས་ཅད་རེ་རེ་ནས་གཤགས་ཏེ། ཞིབ་ཞིབ་བྱེད་འདོད་སྐྱེས་པར་མ་ཟད།
མོ་རང་ཉིད་ཀྱིས་རང་ཉིད་ལ། གྷོར་མོ་ཧན་བྷ་བྷུ་ཡིས་རྩོམ་ཡིག་འདི་ཕྱེ་མར་
-394-

འཐག་ནས་ཐལ་བའི་རྡུལ་གྱི་ཁྲོད་དུ་འཕེན་ཐུབ་རྒྱུ་རེད། ཅེས་ཁེར་བཤད་
བརྒྱབས་པ་དང་ཆབས་ཅིག ཁོའི་འོད་མདངས་འཕྲོ་བའི་ངོ་གདོང་དེ་མོའི་
མིག་གཉིས་ཀྱི་ནང་དུ་འཆར་བར་མ་ཟད། ཁོའི་སྟོབས་ཤུགས་ལྡན་པའི་སྐད་
ངག་དེ་ཡང་མོའི་རྣ་བ་གཉིས་ཀྱི་ནང་དུ་བརྒྱུགས དེ་ལྟ་བུའི་གཟུགས་བརྙན་
གྱི་རྣམ་པ་ཞིག་མངོན་དུ་གྱུར་ཡོད་པ་དང་ཁོའི་ཐུན་མོང་མ་ཡིན་པའི་གཏམ་བཤད་
གཉིས་ཕན་ཚུན་བསྡུར་ན། རྩོམ་ཡིག་འདི་དང་འདིའི་རྩོམ་པ་པོ་གཉིས་མཐོང་
ཆུང་བརྙས་བཅོས་བྱས་ཏེ། རིན་ཐང་གང་ཡང་མེད་པ་ཞིག་ཏུ་བརྩི་རིགས་
པ་ཞིག་རེད་བསམ་ནས་མོས་གསར་ཤོག་དེ་མར་ས་མཐིལ་དུ་གཡུགས།
ཉི་མ་མང་པོ་སོང་བའི་རྗེས་ཀྱི་ཉི་མ་ཞིག་ལ། སུའུ་ཆར་རས་ཐ་བྷི་ནོ་ཡི་
འཁྲིས་སུ་ཕྱིན་ནས་ཁ་བརྡ་བྱས་ཤིང་། ཁ་བརྡ་དེའི་ནང་དུ་མོས་ཁྱོད་དང་ཁྱོད་
ཀྱི་གྲོགས་པོ་ཚོས་བྲིས་པའི་རྩོམ་ཡིག་རྣམས་ཀྱི་འདྲ་བཤུས་དེ་ཚོ་ག་རེ་བྱས་སོང་།
ཁྱོད་ཀྱིས་དེ་ཚོ་ངས་ཀློག་རྒྱུའི་ཆེད་དུ་ང་ལ་སྦྱིན་རྒྱུའི་ཁས་ལེན་བྱས་ཡོད་པ་མ་
རེད་དམ། ཞེས་སྨྲས།
བྷི་ནོ་ཡིས་མོ་ལ། ཁྱོད་ལ་སྔར་དང་མི་འདྲ་བའི་འགྱུར་བ་ཞིག་ཕྱིན་ཡོད་
པ་ང་ལ་དོ་སྣང་བྱུང་ཞིང་། རྒྱུ་མཚན་དེ་ལ་བརྟེན་ནས་ང་ལ་དམ་བཅའ་དེ་རྒྱུན་
བསྲིང་རྒྱུའི་བློ་ཁོག་མ་བྱུང༌། ཞེས་མ་བརྗོད་པར། ངས་ཁྱོད་ཀྱི་ཆེད་དུ་དེ་ཚོ་
ཉར་ཚགས་བྱས་ནས་སྤྲད་ཆོག་ཆོག་ཏུ་ཡོད། སང་ཉིན་འཁྱེར་ཡོང་གི་ཡིན།
ཞེས་པ་ཙམ་ཞིག་སྨྲས།
ཉིན་རྗེས་མ་བྷི་ནོ་ཡིས་བརྙན་དེབ་དང་གསར་ཤོག་ལག་སྐྱོར་གང་ཁྱེར་
ཡོང་ནས་སུའུ་ཆར་རས་ཐ་ཡི་མདུན་དུ་བཞག འོན་ཀྱང་དེ་ལྟར་མོ་ལ་གསར་
395-

ཤོག་དང་རྩོམ་ཡིག་རྣམས་རག་པའི་ཚེ། མོ་ལ་ཀློག་འདོད་མ་བྱུང་བར་མོས་
དེ་ཚོ་ཕར་སྒམ་ཞིག་གི་ནང་དུ་བཅུག མོས་དེ་ཚོ་ལས་སླ་བོ་བྱས་ནས་མ་
བཀླགས་པའི་རྒྱུ་མཚན་དེ། མོ་ལ་སྤྱོད་པ་དེ་འདྲ་ཞིག་ཆེད་དུ་བྱེད་འདོད་ཀྱི
འདུན་པ་ཤུགས་ཆེན་པོ་ཞིག་བྱུང་ཡོད་པའི་རྒྱུ་མཚན་གྱིས་རེད།
དེ་རྗེས་མོས་རང་ཉིད་ཀྱི་ཁ་མི་འཆུན་པའི་ཚེ་སྲོག་ལ་ཞི་བདེའི་ངལ་གསོ་
ཞིག་འཐོབ་པའི་ཆེད་དུ་སེམས་པ་གཞན་དུ་འཆལ་བར་བྱེད་རྒྱུ་ལ་གཡོལ་བའི
ཆེད་དུ། ཧ་རན་གྱི་དབང་སྒྱུར་ཤུགས་རྐྱེན་ལ་ངོས་ལེན་བྱེད་རྒྱུའི་ཐོག་ལ་བཙན་
སྐུལ་བྱས་ཏེ། སེམས་ལ་ངལ་གསོ་འབྱུང་བའི་ཐབས་ལམ་འཚོལ་སྙེག་ཡང་
ནས་ཡང་དུ་བྱས།། །།

ལེའུ་ཉེར་ལྔ་པ།
༄༅། །གཟའ་ཉི་མ་ཞིག་གི་ཞོགས་པ་ལ། ཨ་ནན་དྷ་མོ་ཡེས་ཀྱིས་
ཁ་མུར་ལོ་མ་གྲ་སྒྲིག་བྱེད་བཞིན་ཡོད་པ་དང་། ཤ་ཤིས་མོའི་འཁྲིས་སུ་བསྡད་
ནས་གོ་ཡུའི་འབྲས་བུའི་ཕུང་གསོག་ཁ་ཤས་ཤིག་ལེབ་གཏུབ་བྱེད་བཞིན་པའི་
སྐབས་སུ། བྷི་ནོ་ཁང་མིག་དེའི་ནང་དུ་འཛུལ་ནས་ཡོང་། ཤ་ཤི་འཚེར་སྣང་
ཆེན་པོའི་ངང་ནས་ཕྱི་ལ་བྲོས་ཤིང་། མོའི་པང་ནང་དུ་འཐོར་ནས་ཡོད་པའི་ཤིང་
འབྲས་ཐམས་ཅད་ཁང་མཐིལ་དུ་འཐོར་བར་བརྟེན། ཨ་ནན་དྷ་མོ་ཡེས་ཀྱིས་
དེ་ལ་དགོད་འཛུམ་ཞིག་བྱས་ནས་བསྡད།
བྷི་ནོ་ལ་ཕྱོགས་ཚང་མ་ལ་གྲོགས་པོའི་འབྲེལ་བ་བཟོ་རྒྱུའི་གཤིས་ཀ་ཞིག་
ཡོད་པ་དང་། ལྷག་པར་དུ་ཁོ་ལ་ཤ་ཤི་ཡི་ཐོག་ལ་ག་དུས་ཡིན་ན་དམིགས་བསལ
གྱི་འབྲེལ་ལམ་ཡག་པོ་ཞིག་ཡོད་པ་ཞིག་རེད། ཁོ་གཉིས་ཀྱིས་རྒྱུན་དུ་ཕན་ཚུན་
གཅིག་གིས་གཅིག་ལ་ཀྱག་ཀྱག་བྱེད་པ་དང་། ཤ་ཤི་ཡིས་བྷི་ནོ་ཡི་ལྷམ་ལྐོག་
སྦས་བྱེད་པ་དང་དེ་ཚུར་རག་པའི་ཆེད་དུ་ཁོས་མོ་ལ་སྒྲུང་ཞིག་བཤད་རྒྱུའི་ཁས་
-397-

ལེན་དམ་བཅའ་ངེས་པར་དུ་བྱེད་དགོས་པའི་འཆར་གཞི་ཞིག་ཡོད་པ་དང་།
སྐབས་དེར་བྷི་ནོ་ཡིས་དེའི་སྐྱིན་ཚབ་ཀྱི་དགྲ་ཤ་ལེན་རྒྱུའི་ཆེད་དུ། ཤ་ཤི་མོ་རང་
ཉིད་ཀྱི་མི་ཚེའི་ནང་དུ་དོན་རྐྱེན་ངོ་མའི་ཤོད་ཚུལ་གང་བྱུང་བ་རྣམས་གཞི་ལ་བཞག་
སྟེ། དེ་ལ་ཚོན་མདོགས་སྣ་ཚོགས་གསར་གཏོད་བྱས་ཏེ་དེས་མོ་ལ་འོས་བབ་
ཀྱི་ཉེས་ཆད་ར་སྤྲོད་བྱེད་ངེས་པ་ཞིག་རེད། དེར་བརྟེན་མོས་ཐོག་མར་ཏུན་
ཏན་སྒྲུང་ཤོད་མཁན་དེ་རྗུན་མ་རེད། ཅེས་དེ་ལ་ཁ་གཡར་ནས་གཡོལ་ཐབས་
བྱེད་པ་དང་དེའི་རྗེས་སུ་ཁོའི་སྐད་མགོ་ལས་མཐོ་བ་བྱས་ཏེ། དགག་པ་བརྒྱབས་
པ་དང་འབྲེལ་མཐའ་མཇུག་ཏུ་གློ་བུར་ཐོལ་རྒྱག་གི་ངང་ནས་ཁང་མིག་དེ་ལས་
སྣ་གཅུས་བརྒྱབས་ཏེ་ཕམ་ཁ་དང་བཅས་འགྲོ་ངེས་པ་ཞིག་རེད།
མཚམས་མཚམས་སུ་མོས་བྷི་ནོ་ཡི་སྐོར་དང་འདྲ་བའི་སྒྲུང་བཟོས་ཏེ། ཁོ་
ལ་དགྲ་ཤ་ལེན་རྒྱུའི་འབད་བརྩོན་བྱེད་ངེས་ནའང་། མོ་ལ་རང་ཉིད་ཀྱི་ཁ་གཏད
ལ་གཅིག་ཡ་གཅིག་འཁྱོག་བྱེད་པའི་གསར་གཏོད་ཀྱི་སྟོབས་ཤུགས་ཁོ་དང་གཅིག་
མཚུངས་མེད་པ་ཞིག་རེད། དེ་ག་རེ་ཡིན་ན་མིན་ནའང་བྷི་ནོ་ནམ་ཞིག་མྱོང་འདྲིས་
ཡོད་པའི་སྒོ་ནས་ཁང་མིག་འདིར་སླེབས་པའི་ཚེ། མོས་ལས་ཀ་དང་བྱ་བ་ག་རེ་
ཞིག་བྱེད་བཞིན་ཡོད་ནའང་དེ་ཕར་བཞག་ནས་ཁོ་མཉམ་དུ་རྣམ་གཡེང་རྩེད་འཇོ་
བྱེད་པའི་ཆེད་དུ་རྒྱུག་ཡོང་བ་དང་། མཚམས་མཚམས་སུ་མོས་བྷི་ནོ་ལ་ཚབས་
ཆེན་པོའི་སྒོ་ནས་སུན་པོ་བཟོ་བ་དང་། དེ་ལ་བརྟེན་ནས་ཨ་ནན་དྷ་མོ་ཡེས་མོ་ལ་
གཤེ་གཤེ་གཏོང་བར་ཡོང་མྱོང་ཡོད་པ་ཞིག་རེད། འོན་ཀྱང་ནོར་འཁྲུལ་དེ་ནི་མོ་
གཅིག་པུའི་མ་རེད། བྷི་ནོ་ཡིས་བསམ་བཞིན་ཤེས་བཞིན་དུ་རྒྱལ་ཁའི་ངང་ནས་
རྙོག་གྲ་སློང་བའི་རེ་བ་རྒྱག་པ་དང་། མོ་ལ་མཚོན་ན་དེ་ནི་མོ་རང་ཉིད་ཀྱིས་རང་
-398-

ཉིད་ལ་སྟངས་འཛིན་སྒྱུར་བཀོད་བྱེད་ཐུབ་མི་སྲིད་པ་ཞིག་རེད།
ད་ཆར་སྔར་གྱི་ཤ་ཤི་དེ་རང་བློ་རང་ལ་ལྐོག་ཏུ་མ་གྱུར་བའི་སྒོ་ནས་བྷི་ནོ་
ཁང་མིག་དེར་འཛུལ་ནས་ཡོང་བའི་སྐབས་སུ་ཁང་མིག་དེ་ལས་ཤར་ཐོན་བྱས།
ཨ་ནན་དྷ་མོ་ཡེས་ཀྱིས་དེ་ལ་དགོད་འཛུམ་ཞིག་བྱས་པ་དེ་དངོས་འབྲེལ་ཡིན་ནའང་
དེ་ནི་བདེ་སྐྱིད་ཀྱི་དགོད་འཛུམ་ཞིག་མ་རེད། བྷི་ནོ་ཁོ་རང་ཉིད་ལ་དོན་མེད་ཀྱི་
བྱ་བ་ཆུང་ཙག་དེས་བློ་ཕམ་ཤིན་ཏུ་སྐྱེ་བཅུག་པར་བརྟེན། ཁོ་དུས་ཡུན་ཐུང་
ངུ་ཞིག་གི་རིང་ལ་སྐད་ཆ་ཚིག་གཅིག་ཀྱང་མེད་པར་ཁ་རོག་ཏུ་མར་བསྡད། དེས་
ཁོ་ལ་ཤ་ཤི་དང་ལྷན་དུ་བྱུང་བའི་མི་ཆོས་དང་འགལ་བའི་འབྲེལ་བ་གསར་པ་དེ་
ཚོ་ཇི་འདྲ་ཞིག་ཡིན་པ་གློ་བུར་དུ་ངོས་ཟིན་དུ་བཅུག
ནམ་ཞིག་ཁོས་ཤ་ཤི་དང་ལྷན་དུ་གཉེན་སྒྲིག་བྱེད་རྒྱུའི་སློང་ཆང་ལ་མོས་
མཐུན་ངོས་ལེན་བྱས་པ་དེ། ཁོས་གྷོ་ར་དང་ཁོ་གཉིས་ཀྱི་བར་གྱི་གྲོགས་པོའི་
འབྲེལ་བ་ཁོ་ན་ལ་བསམ་བློ་བཏང་བ་ཡིན་ནའང་། ཁོས་ནམ་ཡང་གསལ་པོ་
བྱས་ནས་དེ་ཚོ་གཞན་གྱི་ཕྱོགས་ལ་འབྲེལ་བ་ཆགས་ཡོད་པ་དེ་ལ་ཞིབ་ཅིང་ཕྲ་
བར་བསམ་གཞིག་བྱེད་མྱོང་མེད་པ་ཞིག་རེད། དེར་མ་ཟད་བྷི་ནོ་ཡིས་གསར་
ཤོག་རྣམས་ཀྱི་སྟེང་དུ་ཡང་ཐེངས་མང་པོར། ང་ཚོའི་རྒྱལ་ཁབ་ཀྱི་ནང་གི་གཉེན
སྒྲིག་ལམ་ལུགས་དེ་གཙོ་ཆེར་སྤྱི་ཚོགས་ཀྱི་གནད་དོན་ཞིག་རེད། དེ་མི་སྒེར་
གྱི་ཐུན་མོང་མ་ཡིན་པའི་གནད་དོན་ཞིག་མ་རེད། ཅེས་བྲིས་ཡོད་པར་མ་ཟད།
དེ་ཡང་ཁོ་རང་ཉིད་སྒེར་གྱི་ཐོག་ནས་མི་བྱེ་བྲག་པ་ཞིག་ལ་དགའ་དང་མི་དགའ་
ཡི་རྣམ་དབྱེ་ཐོག་ནས་སྣང་བ་གང་དྲན་བྱས་ཏེ་བྲིས་པ་ཞིག་མ་རེད།
ད་ལྟ་ཁོས་ཤ་ཤི་ཡིས་མོའི་མ་འོངས་པའི་མག་པ་མིག་ལམ་དུ་སྣང་བའི་
399-

ཚེ། བདེ་སྡུག་གི་ཚོར་བ་ཆེས་ཆེར་འཕེལ་བཞིན་དུ་ཕྱིར་འཐོན་བྱེད་བཞིན་པ་
མཐོང་དུས། ཁོའི་སེམས་ལ་ཁོང་ཚོའི་མ་འོངས་པའི་འབྲེལ་བ་དེ་ཅི་འདྲ་ཞིག་
ཏུ་འགྱུར་འོང་སྙམ་པའི་སེམས་ཀྱི་འཆར་སྒོ་གསར་བ་ཞིག་སླེབས། དེ་བཞིན
དུ་ཁོས་གྷོ་ར་ཡིས་ཁོ་རང་ཉིད་རང་གི་ལྷན་སྐྱེས་ཀྱི་གཤིས་ཀའི་ལྡོག་ཕྱོགས་བརྒྱུད་
ནས་རྒྱང་ཐག་ཅི་འདྲ་ཞིག་ལ་དྲུད་ནས་ཡོང་ཡོད་པ་ཡང་ངོས་ཟིན། དེར་བརྟེན་
ཁོས་རང་གི་གྲོགས་པོ་ལ་ཁོང་ཁྲོ་ཟ་རྒྱུ་དང་དེ་བཞིན་དུ་ཁོ་རང་ཉིད་ལ་ཡང་ཁག་
འདོགས་སྐྱོན་འཛུགས་བྱེད་རྒྱུའི་འགོ་བཙུགས། དེ་བཞིན་དུ་ནམ་ཞིག་ཁོའི་
སེམས་ལ་གཉེན་སྒྲིག་སློང་ཆང་གི་སྐོར་ལ་མོས་མཐུན་ངོས་ལེན་བྱེད་རྒྱུ་འཁོར་
བའི་ཚེ། ཨ་ནན་དྷ་མོ་ཡེས་ཀྱིས་ཉི་མ་དེའི་དུས་སྐབས་དེ་རང་ལ་ཚུལ་ཇི་ལྟར
བཤོལ་བཏབ་པ་ཡང་ཡིད་ལ་འཁོར། དེའི་ཚེ་ཁོའི་སེམས་པ་དེ་མོ་ལ་ཡི་རང
གིས་ཡོངས་སུ་ཁེངས་ཤིང་། དེ་ནི་མོའི་གོ་རྟོགས་ཀྱི་ཚོར་བ་རྣོན་པོ་ལ་ཡ་མཚན་
ཆེ་བའི་རྣམ་པ་དང་འདྲེས་ནས་མེད་པ་ཞིག་མ་རེད།
ཨ་ནན་དྷ་མོ་ཡེས་ཀྱིས་བྷི་ནོ་ཡི་སེམས་ཀྱི་ནང་དུ་ཅི་ཞིག་འགྲོ་བཞིན་ཡོད་
པ་རྟོགས་ཤིང་། ཁོའི་སེམས་པ་དེ་ཚུར་ཐབས་ལམ་གཞན་ཞིག་གི་ཕྱོགས་སུ་
འཁྲིད་རྒྱུའི་ཆེད་དུ་མོའི་ངག་ནས། བྷི་ནོ། ང་ལ་ཁ་རྩང་གྷོ་ར་ཡི་ཕྱོགས་ནས་
ཡི་གེ་ཞིག་འབྱོར་བྱུང༌། ཞེས་སྨྲས།
བྷི་ནོ་ཡིས། ཁོས་ག་རེ་བཤད་ཀྱིན་འདུག་གམ། ཞེས་སེམས་པ་གཞན་
དུ་གཡེངས་ནས་དྲིས།
ཨ་ནན་དྷ་མོ་ཡེས་ཀྱིས། ཁོ་རང་ཉིད་ཀྱི་སྐོར་ཧ་ཅང་མང་པོ་མི་འདུག
ཡིན་ནའང་ཁོའི་ཡི་གེ་ནང་ལ་ས་ཆ་དེའི་ནང་གི་མི་དབུལ་ཕོངས་ཉམ་ཐག་རྣམས་
-400-

ཀྱི་གནས་སྟངས་ཐབས་སྐྱོ་བོའི་སྐོར་སེམས་པ་སྐྱོ་བ་ཞིག་བྲིས་འདུག ཁོ་ལ་སྒོ་
སི་ཕེ་རཱ་ཞེས་འབོད་པའི་གྲོང་སྡེ་ཞིག་གི་ནང་གི་ས་གནས་ཁྲིམས་དཔོན་ཞིག་གིས།
མི་དགེ་བའི་ནག་ཉེས་བསགས་པ་རྣམས་ཀྱི་ཐོག་ལ་འགྲེལ་བཤད་ཧ་ཅང་རིང་
པོ་ཞིག་འདུག ཅེས་བཤད།
བྷི་ནོ་ཡིས་ཏོག་ཙམ་མ་རང་པའི་སྒོ་ནས། གྷོ་ར་ཡི་མདུན་དུ་འགྲན་རྒོལ་
ལ་སྤྲོ་ཤུགས་འཕེལ་བའི་ཚོར་འདུ་ཞིག་ཏན་ཏན་སླེབས་ཡོད་ངེས་པ་ཞིག་རེད།
གང་ཡིན་ཟེར་ན། གྷོ་ར་ཡི་མིག་གཉིས་ཀ་དུས་རྟག་ཏུ་གཞན་གྱི་སྐྱོན་དང་ནོར་
འཁྲུལ་གྱི་ཐོག་ལ་ཕྱོགས་ནས་ཡོད་པ་དང༌། ཁོས་ཏུན་ཏུན་སྤྱི་ཚོགས་ཀྱི་རྩུབ་
སྤྱོད་ཅིག་ལ་ཁ་གཡར་ཡོད་པར་མ་ཟད། དེས་ང་རང་ཚོ་རང་ཉིད་ཉིན་ལྟར་
ང་ཚོའི་ཡུལ་མི་རྣམས་ཀྱི་ཐོག་ལ་ཕུང་གསོག་བྱེད་བཞིན་ཡོད་པ་དང་། དེ་ལ་
རྣམ་དཀར་གྱི་དགེ་བའི་ལས་ཞེས་འབོད་བཞིན་ཡོད་པ་རེད། ཅེས་བཤད།
ཨ་ནན་དྷ་མོ་ཡེས་ཀྱིས་བྷི་ནོ་ཡིས་ཁ་གཏད་ཀྱི་ཚོགས་ཁག་གཞན་ཞིག་
གི་ཚབ་ཏུ་ལངས་པའི་དཔའ་བོ་ལྟར་དུ་ལངས་ཕྱོགས་ཤིག་འཛིན་བཞིན་ཡོད་
པ་ལ་དགོད་འཛུམ་ཞིག་བྱས། ཁོའི་སྐད་ཆའི་བརྒྱུད་རིམ་ཁྲོད་དུ་གྷོ་ར་ལ་ཁ་
གཏད་པའི་ཚིག་ངན་སྐྱོན་བརྗོད་མང་པོ་ཞིག་ཡོད་ནའང་མོས་གང་ཡང་མ་སྨྲས།
བྷི་ནོ་ཡིས་མུ་མཐུད་ནས། ཨ་མ། ཁྱོད་ཀྱིས་དགོད་འཛུམ་ཞིག་བྱས་པ་དང་
མཉམ་དུ་སེམས་ལ་ག་རེ་བྱས་ནས། ང་གློ་བུར་དུ་ཁོང་ཁྲོས་ཀུན་ནས་བསླངས་
པའི་མི་ཞིག་ཏུ་གྱུར་འདུག་སྙམ་བཞིན་ཡོད། ང་ལ་ག་རེ་བྱས་ནས་ཁོང་ཁྲོ་ལང་
བཅུག་པ་དེ་ངས་ཁྱོད་ལ་བཤད་ཆོག ཉེ་ཆར་སུའུ་དྷེར་གྱིས་ང་ས་ཆ་ཞིག་གི་
ནང་གི་ཁོའི་གྲོགས་པོ་ཞིག་གི་ཁང་པ་ལ་ཁྲིད་སོང་། ནམ་ཞིག་ང་ཚོ་གྲོང་ཁྱེར་
401-

ཀ་ལི་ཀ་ཏྭཱ་ནས་འཐོན་པའི་སྐབས་སུ། ཆར་པ་འབབ་རྒྱུའི་འགོ་བཙུགས་ཟིན་
འདུག དུས་ཚོད་གཉན་འཕྲང་ཅན་དེའི་སྐབས་སུ་ནམ་ཞིག་མེ་འཁོར་འགྲོ་
མཚམས་བཞག་པའི་སྐབས་སུ། ངས་ཡུལ་བྷང་ག་ལ་ཡི་མི་ཡོ་རོབ་ཀྱི་གྱོན་ཆས་
གྱོན་ཡོད་པ་ཞིག་གིས། ཁོ་རང་གི་ཐོག་ལ་ཆར་གདུགས་ལེགས་པར་བཀར་
ཏེ། ཁོའི་བཟའ་ཟླ་སྐྱེལ་འདྲེན་གླ་འཁོར་ཞིག་གི་ནང་ནས་ཚུར་འཐོན་པར་བྱེད་
བཞིན་པ་ལ་བལྟས་ནས་ཡོད་པ་མཐོང་སོང་། བུད་མེད་དེས་མོའི་མཆན་འོག་
ན་བྱིས་པ་ཞིག་བཟུང་ཡོད་པར་བརྟེན། མོས་དཀའ་ཁག་ཆེན་པོའི་སྒོ་ནས་བྱིས་
པ་དམར་འབྱར་དེ་མོའི་སྟོད་དཀྲིས་ནང་དུ་སྐྱོབ་ཐབས་བྱེད་ཀྱིན་འདུག དེ་
བཞིན་དུ་མོ་འཁྱགས་ནས་འཁུམས་ཏེ། མེ་འཁོར་འབབ་ཚིགས་ཀྱི་སྡིངས་ཆ
སྟོང་པ་དེའི་ཐོག་ནས་འཚེར་སྣང་དང་བཅས་གཟུགས་པོ་ཉི་མ་ལ་བསྲོས་ཏེ་ཡར་
ལངས་ནས་བསྡད་སོང་། ནམ་ཞིག་ངས་མོའི་ཁྱོ་ག་ངོ་ཚ་མེད་པ་དེ་ཉག་ཙམ་
མེད་པར་ཁོའི་ཆར་གདུགས་ཀྱི་འོག་ཏུ་ལངས་ནས་ཡོད་པ་མཐོང་སོང་། རློན་
པ་རློན་རྐྱང་དུ་གྱུར་པའི་ཁོའི་སྐྱེས་དམན་དེས་ཀྱང་སྡུག་སྐད་གང་ཡང་མི་རྒྱག་
པར། དཀའ་ངལ་དེ་རང་བཞིན་གྱི་བྱུང་བ་ལྟ་བུ་ཞིག་ཏུ་བརྩིས་ནས་བསྡད་འདུག་
པར་མ་ཟད། སྐྱེ་བོ་སུ་ཞིག་གིས་ཀྱང་དེ་མ་རུང་བ་ལྟ་བུ་ཞིག་ཏུ་བརྩི་བཞིན་མེད་
པ་ལྟ་བུ་ཞིག་རེད། དེ་ནི་ང་ལ་མཚོན་ན་ཡུལ་བྷང་ག་ལ་ཡི་ནང་གི་བུད་མེད་
དབུལ་བོ་དང་ཕྱུག་པོ་ཐམས་ཅད་ཀྱི་ནང་གི་སུ་ཞིག་ལ་ཡང་ཆར་པ་དང་ཉི་མའི་
གདུང་བ་ལས་སྐྱོབ་པའི་འཚོ་འདོན་འགོ་འདྲེན་མེད་པ་ལྟ་བུ་ཞིག་བྱུང་། དུས་
སྐབས་དེ་རང་ལ་ངས་བསྐྱར་དུ་ང་ཚོས་བུད་མེད་རྣམས་ཀྱི་རིགས་ལ་བླ་ན་མེད་
པའི་ལྟ་ཚུལ་ལེགས་པོ་ཡོད་པ་ལྟ་བུ་དང༌། ཁོང་ཚོ་ང་ཚོའི་ལྷ་མོ་དང་གཞན་དང་
402-

གཞན་སོགས་ལ་ཆ་འཇོག་བྱས་ཏེ་ལྟ་ཚུལ་འཛིན་གྱིན་ཡོད་པར་བཤད་པའི་སྐྱག་
རྫུན་དེ་ནམ་ཡང་ཁ་ནས་མི་འདོན་རྒྱུའི་དམ་བཅའ་བཞག་པ་ཡིན། ཞེས་སྨྲས།
དེ་རྗེས་བྷི་ནོ་ཡིས་ཅུང་ཟད་ཅིག་ལ་སྐད་ཆ་བཤད་མཚམས་བཞག་ཅིང་།
དེ་དང་ཆབས་ཅིག་ཏུ་ཁོས་རང་ཉིད་ཀྱི་སེམས་ཚོར་རྣམས་ཀྱིས་ཁོ་རང་ཉིད་རང་
གི་སྐད་ངག་གི་ཐོག་ལ་གྱེན་དུ་ལང་པ་ལ་འཁྲིད་པར་བྱེད་བཞིན་ཡོད་པ་ངོས་ཟིན།
དེར་བརྟེན་མཐའ་མཇུག་ཏུ་ཁོས་རང་གི་ལྷན་སྐྱེས་ཀྱི་སྐད་གདངས་ནང་དུ་སྐད་
ཆ་མཇུག་སྡུད་བྱས་ཏེ། ཨ་མ། གཅིག་བྱས་ན་ཁྱོད་ཀྱི་སེམས་ལ་ངས་ཁྱོད་
ལ་གསུང་བཤད་ཅིག་གཏམ་སྤེལ་བྱེད་བཞིན་ཡོད་པ་ལྟ་བུ་ཚོར་སྲིད། མཚམས་
མཚམས་སུ་ངས་ས་ཆ་གཞན་ལ་དེ་ལྟར་བྱེད་ཀྱིན་འདུག གཅིག་བྱས་ན། ང་
ལ་ངས་གཏམ་བཤད་སྤེལ་བཞིན་ཡོད་པ་ལྟ་བུའི་གཤིས་ཀ་ཞིག་ཀྱང་འབྱར་ཡོད་
ངེས་པ་ཞིག་རེད། འོན་ཀྱང་དེ་ངས་ད་ལྟར་བྱེད་བཞིན་ཡོད་པ་དེ་མ་རེད། ངས་
ནམ་ཡང་ང་ཚོའི་རྒྱལ་ཁབ་ཀྱི་ནང་དུ་ང་ཚོའི་བུད་མེད་རྣམས་ཇི་ལྟར་ཉམས་དམའ་
བོ་ཡིན་པ་དེ་སྔོན་ཆད་ངོས་ཟིན་མ་མྱོང་བར་མ་ཟད། ངས་དེའི་ཐོག་ལ་བསམ་
བློ་ཐེངས་གཅིག་ལ་ཡང་གཏོང་མ་མྱོང་། ཡིན་ནའང་། ཨ་མ། ད་ལྟ་ངས་
དེའི་ཐོག་ལ་སྐད་ཆ་མང་པོ་བཤད་རྒྱུ་མིན། གང་ཡིན་ཟེར་ན། ངས་ཅི་ཙམ་
བཤད་ནའང་། མི་སུ་ཞིག་གིས་ཀྱང་ངའི་སྐད་ཆ་རྣམས་ཀྱིས་ང་རང་ཉིད་ཀྱི་
མཐོང་ཚུལ་རྣམས་འགྲེལ་བཤད་རྒྱག་གི་ཡོད་པའི་ཡིད་ཆེས་མེད་པ་ཞིག་རེད།
ངས་མ་འོངས་པའི་དུས་ཚོད་ནང་དུ་སྔར་ལས་ཀྱང་གཟབ་གཟབ་བྱས་ཏེ་བལྟ་
རྒྱུ་ཡིན། ཞེས་བརྗོད་པ་དང་ཆབས་ཅིག་ཇི་ལྟར་བྷི་ནོ་གློ་བུར་ཐོལ་རྒྱག་དུ་ཡོང་
བ་ནང་བཞིན་དུ་ཁོ་གློ་བུར་ཐོལ་རྒྱག་གི་ངང་ནས་རང་ཉིད་ཀྱིས་གསར་དུ་ངེས་
403—

ཤེས་རྙེད་པའི་ཚོར་འདུ་རྣམས་ཀྱིས་སེམས་པ་ཡོངས་སུ་ཁེངས་བཞིན་དུ་ཕྱིར་
རྡོག་འཐོན་བྱས།
ཨ་ནན་དྷ་མོ་ཡེས་ཀྱིས་མོ་ཧམ་ལ་སྐད་བཏང་སྟེ། བྷི་ནོ་དང་ཤ་ཤི་གཉིས་
ཀྱིས་གཉེན་སྒྲིག་བྱེད་རྒྱུ་དེ་ནམ་ཡང་ཡོང་གི་མ་རེད། ཅེས་བཤད།
མཱོ་ཧེམ་གྱིས། ག་རེ་བྱས་ནས། ཁྱོད་ཀྱིས་དེའི་ལྡོག་ཕྱོགས་ཀྱི་འགལ་
ཟླ་བྱེད་ཀྱིན་ཡོད་དམ། ཞེས་དྲིས།
ཨ་ནན་དྷམོ་ཡེས་ཀྱིས། ཡོད། ང་གཉེན་སྒྲིག་གི་སློང་ཆང་དེའི་ལྡོག་
ཕྱོགས་སུ་ཡོད། གང་ཡིན་ཟེར་ན། ངས་གནད་དོན་དེ་མཐའ་མཇུག་ཏུ་གཏན་
ནས་ཡོང་ཐབས་མེད་པ་ཞིག་ཡིན་པ་ཤེས་ཀྱིན་འདུག དེ་མིན་ག་རེ་བྱས་
ནས་ངས་དེ་ལ་དགག་བྱ་བྱེད་རྒྱུ་རེད་དམ། ཞེས་སྨྲས།
མཱོ་ཧེམ་གྱིས། གྷོ་ར་ཡིས་ངོས་ལེན་བྱས་ཟིན་པར་མ་ཟད་བྷི་ནོ་ཡིས་ཀྱང་
ཁས་བླངས་ཟིན་པ་རེད། དེར་བརྟེན་ག་རེ་བྱས་ནས་དེ་ཡོང་ཐབས་མེད་པ་
ཞིག་རེད་དམ། འོན་ཀྱང་ཁྱོད་ཀྱིས་མོས་མཐུན་ངོས་ལེན་མ་བྱས་པ་ཡིན་ན།
བྷི་ནོ་ཡིས་གཏན་ནས་མོ་དང་གཉེན་སྒྲིག་མི་བྱེད་རྒྱུ་དེ་བཤད་མི་དགོས་པ་ཞིག་
ཡིན་པ་ངས་ཤེས་ཀྱིན་འདུག ཅེས་བཤད།
ཨ་ནན་དྷ་མོ་ཡེས་ཀྱིས། ངས་བྷི་ནོ་ཁྱོད་རང་གིས་ཁོ་ཤེས་པ་ལས་ལྷག་
པ་ཞིག་ཤེས་རྒྱུ་རེད། ཅེས་བརྗོད།
མཱོ་ཧེམ་གྱིས། དེས་ན་གྷོ་ར་ཡིས་ཁོ་ཤེས་པ་ལས་ཀྱང་ལྷག་པ་ཞིག་ཁྱོད་
ཀྱིས་ཁོ་ཤེས་ཀྱི་ཡོད་དམ། ཞེས་སྨྲས།
ཨ་ནན་དྷམོ་ཡེས་ཀྱིས། ཡོད། ངས་ཁོ་གྷོ་ར་ཡིས་ཤེས་པ་ལས་ཀྱང་ཡོངས་
404

སུ་མཐར་ཕྱིན་པ་ཞིག་ཤེས་ཀྱིན་ཡོད། དེར་བརྟེན་ཕྱོགས་ཐམས་ཅད་ནས་བསམ་
གཞིག་བྱས་པའི་མཇུག་ཏུ་ངས་དེ་ལ་ངོས་ལེན་བྱེད་ཀྱིན་མེད། ཅེས་སྨྲས།
མོ་ཧེམ་གྱིས། རེད། དང་པོར་གྷོ་ར་ཚུར་ཡོང་ཆུགས། ཞེས་བཤད།
ཨ་ནན་དྷ་མོ་ཡེས་ཀྱིས། མཱོ་ཧེམ། ཁྱོད་ཀྱིས་ངའི་སྐད་ཆ་ལ་ཉོན། གལ་
ཏེ་ཁྱོད་ཀྱིས་གནད་དོན་འདིའི་ཐོག་ལ་གནོན་ཤུགས་སྤྲོད་རྒྱུའི་འབད་བརྩོན་བྱས་
པ་ཡིན་ན། དེས་ཚད་ལས་བརྒལ་བའི་རྙོག་གྲ་ཞིག་གི་ཐོག་ལ་ཏན་ཏན་འཁྲིད་
ངེས་པ་ཞིག་ཡིན་པ་ངས་ཁྱོད་ལ་ཁ་ཚོན་བཅད་ནས་བཤད་ཐུབ་རྒྱུ་རེད། ང་
ལ་གྷོ་ར་ལ་ཡང་བསྐྱར་གནད་དོན་དེའི་ཐོག་ལ་བྷི་ནོ་ལ་སྐད་ཆ་བཤད་འཇུག་རྒྱུའི་
འདོད་པ་མི་འདུག ཅེས་བཤད།
མོ་ཧེམ་གྱིས་ཁ་མུར་ལོ་མ་ཁ་ཤས་ཁོའི་ཁ་ནང་དུ་བག་མེད་དུ་ཟ་བཞིན
དུ། འགྲིག་གི་རེད། ང་ཚོས་དེའི་སྐོར་ལ་བལྟ་ཆོག ཅེས་བརྗོད་པ་དང་ཆབས
ཅིག་ཁང་མིག་དེ་ནས་ཕྱི་ལ་ཐོན།། །།

ལེའུ་ཉེར་དྲུག་པ།
༄༅། །ནམ་ཞིག་གྷོ་ར་རྟོག་ཞིབ་འགྲུལ་བཞུད་ལ་འགྲོ་རྒྱུའི་འགོ་
བརྩམས་པའི་ཚེ། ཁོ་ལ་རོགས་པ་མི་བཞི་ཡོད་པ་དང་། དེ་ནི་ཨ་བྷི་ནཱ་ཤི་དང་།
མོ་ཏི་ལར། བྷ་སན་ཐ། རཱ་མ་པ་ཏི་རྣམས་རེད། འོན་ཀྱང་ཁོང་ཚོ་ཚང་མ་ལ་
གྷོ་ར་ཡི་སྙིང་རྗེ་མེད་པའི་སྤྲོ་ཤུགས་ཀྱི་གོམ་བགོད་ལ་སྲུང་བརྩི་བྱེད་རྒྱུའི་ཐོག་ལ་
དཀའ་ངལ་འཕྲད་པ་དང༌། ཨ་བྷི་ནཱ་ཤི་དང་བྷ་སན་ཐ་གཉིས་ཀྱིས་གཟུགས་
གཞི་བདེ་ཐང་ཡོད་མེད་ལ་ཁ་གཡར་ནས་ཉི་མ་ཁ་ཤས་ཀྱི་རྗེས་སུ་ཚུར་གྲོང་ཁྱེར་
ཀ་ལི་ཀ་ཏཱ་ལ་ལོག གཞན་གཉིས་ལ་མཚོན་ན། ཁོ་གཉིས་གྷོ་ར་ལ་ལྷག་བསམ་
རྣམ་པར་དག་པའི་རྒྱ་མཚན་ཁོ་ན་ལ་བརྟེན་ནས་ཁོང་ཚོའི་སྣེ་འཁྲིད་མཁན་དེ་
ཁེར་རྐྱང་དུ་ལུས་པ་ལ་བསམ་ནས་དེ་ལྟར་མ་བྱས། མོཏི་ལར་དང་། རཱ་
མ་པ་ཏི་གཉིས་ལ་ཡང་ཁོ་གཉིས་ཀྱི་ལྷག་བསམ་གྱི་ཚད་གཞི་ལས་བརྒལ་བའི་
དཀའ་ངལ་མི་ཆུང་བ་ཞིག་འཕྲད་ཡོད་པ་སྨྲོས་མི་དགོས་པ་ཞིག་རེད། གང་
ཡིན་ཟེར་ན། ཁོང་ཚོ་དུས་ཡུན་ཅི་ཙམ་རིང་པོ་ཞིག་ལ་རྐང་འགྲུལ་རྒྱག་དགོས་
·406—

བྱུང་ནའང་། གྷོ་ར་ལ་ཐང་ཆད་རྒྱུ་དང་སུན་སྣང་གཏན་ནས་མེད་པར་མ་ཟད།
བྲམ་ཟེ་རིགས་ཀྱི་རྐང་འགྲུལ་རྒྱག་མཁན་ཁོང་ཚོ་ལ་ཁ་ཚ་དགོས་གཏུགས་ཀྱི་
ཞབས་ཏོག་སྣེ་ལེན་བྱེད་མཁན་རྣམས་ཀྱི་ནང་དུ་ཉི་མའི་རྗེས་ལ་ཉི་མ་བྱས་ནས་
ཏན་ཏན་འདུག་ངེས་པ་ཞིག་དང༌། ཁོང་ཚོ་གྷོ་ར་ཡི་མཐའ་འཁོར་ན་འཚང་
ཀ་ཤིག་ཤིག་གིས་འདུས་ནས་སེམས་ཁུར་མེད་པའི་སྒོནས་མགོ་འབུལ་ལུས་འབུལ
བྱས་ཏེ་ཁོའི་སྐད་ཆ་ལ་ཉན་ངེས་པ་ཞིག་རེད།
འདི་ནི་གྷོ་ར་ཡིས་རང་གི་རྒྱལ་ཁབ་ཀྱི་གནས་སྟངས་ཅི་འདྲ་ཞིག་ཡིན་
པ་སྟེ། ཕྱིའི་ལྟོ་གོས་ཀྱི་མཐུན་རྐྱེན་འཛོམས་པའི་གནས་དང་རིག་པའི་གཞུང་
ལུགས་ལྡན་པའི་གྲོང་ཁྱེར་ཀ་ལི་ཀ་ཏཱ་གཉིས་ཀྱི་སྤྱི་ཚོགས་དེ་དག་ཚུལ་ཇི་ལྟར་
ཕྱོགས་གཉིས་སུ་གྱེས་པ་དང་གུ་དོག་པོ་ཅི་འདྲ་ཡིན་མིན། རྒྱ་གར་གྱི་གྲོང་གསེབ་
ཀྱི་རྒྱ་ཁྱོན་ཡངས་པའི་ས་ཁུལ་དེ་དག་ཉམ་ཐག་ཅི་འདྲ་ཡིན་མིན་དང་། ཁོ་རང་
ཚོ་རང་ཉིད་ཀྱི་ནུས་ཤུགས་ཤེས་པའི་བསམ་བློའི་གོ་རྟོགས་གང་ཡང་མེད་པར་
ཚུལ་ཇི་ལྟར་འཕྲད་ཉལ་བརྒྱབས་ཏེ་བསྡད་ཡོད་མེད་དང་། ཁོ་རང་ཚོ་རང་
ཉིད་ཀྱི་བདེ་སྡུག་གི་ཕྱོགས་ལ་ཚུལ་ཇི་ལྟར་རྨོངས་ཤིང་སྣང་མེད་དུ་བཞག་ནས་
ཡོད་པ་སོགས་མཐོང་བ་ཐེངས་དང་པོ་རེད། ལེ་དབར་ཁཤས་ལས་མེད་པའི་
གྲོང་གསེབ་རྣམས་ཀྱི་བར་ལ་ཅི་འདྲའི་སྤྱི་ཚོགས་དབྱེ་འབྱེད་ཀྱི་གཅོང་རོང་གི་
ཨ་སྟོང་ཞིག་བརྒྱབས་འདུག་ཨང་། ཅི་འདྲའི་རང་ཉིད་བསླུ་བྲིད་བྱས་པའི་
འཁྲུལ་སྣང་གི་སྤྱིན་བདག་ཅིག་གིས་ཁོང་ཚོ་གལ་འགངས་ཆེ་བའི་འཛམ་གླིང
གི་དཔལ་འབྱོར་ཚོང་ལས་ཀྱི་ནང་དུ་ཞུགས་པ་ལ་འགོག་རྐྱེན་བྱས་ཏེ་བར་ཆད་
མང་པོ་ཞིག་བསླངས་འདུག་ཨང་། གནད་འགག་མེད་པའི་བྱ་བ་ཆུང་ཆུང་
407-

མང་པོ་ཞིག་ཁོང་ཚོ་ལ་མཚོན་ན། ཧ་ཅང་གནད་འགག་ཆེན་པོ་ལྟ་བུ་ཞིག་དང་།
ཁོང་ཚོའི་སྲོལ་རྒྱུན་གྱི་ལམ་ལུགས་ཕྲན་ཚེགས་རྣམས་ཁོང་ཚོ་ལ་མཚོན་ན་ཆག་
གྲུམ་ཤོར་རྒྱུ་མེད་པ་ལྟ་བུ་ཞིག་རེད། གྷོ་ར་ཁོ་རང་ཉིད་ལ་དེ་ཚོའི་སྐོར་ལ་བལྟ་
རྒྱུའི་གོ་སྐབས་ཤིག་བྱུང་མེད་ན། ཁོས་ནམ་ཡང་ཁོང་ཚོའི་འགུལ་སྐྱོད་མི་ནུས
པའི་སེམས་པ་དང་ཚུལ་ཇི་ལྟར་ཁོང་ཚོས་འཚོ་བ་སྐྱེལ་བཞིན་ཡོད་པ། ཁོང་
ཚོའི་འབད་བརྩོན་དེ་ཅི་འདྲའི་ནུས་མེད་ཅིག་ཡིན་པ་དེ་ཁོའི་སེམས་ལ་དྲན་ཙམ་
ཡང་བྱེད་མི་ཐུབ་པ་ཞིག་རེད།
ཉི་མ་གཅིག་ལ་གྷོ་ར་བསྡད་ཡོད་པའི་གྲོང་གསེབ་དེའི་ནང་དུ་མེ་ཤོར་བ་
དང་། ཁོང་ཚོ་ཚང་མ་འུ་ཐུག་པའི་ཛ་དྲག་གི་འགལ་རྐྱེན་དེ་འདྲ་ཞིག་ལ་གདོང་
གཏུགས་པའི་སྐབས་སུ་ཡང༌། ཁོང་ཚོས་ཁོ་རང་ཚོའི་ཐབས་དང་བཀོད་པ་
རྣམས་མཉམ་རུབ་བྱས་ཏེ་མཐའ་གཅིག་ཏུ་མེ་གསོད་རྒྱུའི་ལས་འགན་འགྲུབ་
པར་བྱེད་མ་ཐུབ་པ་ལ་ཁོ་ཧང་སངས་པར་གྱུར། ཚང་མ་མགོ་འཐོམས་ཏེ་གཡས་
དང་གཡོན་ལ་བརྒྱུགས་ནས། མིག་ཆུ་དང་ཆོ་ངེ་འདོན་པ་ལས་སུ་ཞིག་ལ་ཡང་
ཐབས་ཤེས་ཤིག་གི་རྟགས་མཚན་ཙམ་ཡང་མེད་པ་ཞིག་རེད། ས་ཆ་དེའི་ཉེ་
འཁོར་ན་འཐུང་ཆུ་གསོག་སའི་ཆུ་མཛོད་མེད་ཅིང་ཉེ་འདབས་ཀྱི་བུད་མེད་རྣམས་
ཀྱིས་ཁོང་ཚོའི་ནང་གི་ལས་འགན་གྱི་ཆེད་དུ་རྒྱང་རིང་པོ་ནས་ཆུ་ལེན་བཞིན་ཡོད་
པར་མ་ཟད། མཐའ་ན་ལྟོས་ས་ལྟོས་འཇོག་གི་ཁོང་ཚོའི་ཁྲོད་ཀྱི་མཐུན་རྐྱེན་
ཅུང་ཟད་འཛོམས་པ་རྣམས་ཀྱིས་ཀྱང་ཁོ་རང་ཚོ་སྒེར་གྱི་མི་ཚང་གི་ཁྲོད་དུ་ཉི་མ་
རེ་རེ་ལ་སྟབས་མི་བདེ་བའི་དཀའ་ངལ་འཕྲད་བཞིན་པ་དེ་ཡང་དུ་གཏོང་རྒྱུའི
ཆེད་དུ། ཆུ་མཛོད་ཅིག་རྐོ་རྒྱུའི་རྨི་ལམ་ཙམ་ཡང་རྨིས་མྱོང་མེད་པ་ཞིག་རེད།
408-

ས་ཆ་དེ་ལ་སྔོན་ཆད་ཀྱང་མེ་ཤོར་མྱོང་ཡོད་པ་ཞིག་རེད། འོན་ཀྱང་མི་ཚང་མས་
དེ་ནི་ལས་དབང་གི་ལྟ་སྐོར་ལྟ་བུ་ཁོ་ན་ཞིག་ཏུ་ཆ་འཇོག་བྱས་ཏེ། ཁོང་ཚོ་སུ་ཞིག་
གི་སེམས་ལ་ཡང་ཐག་ཉེ་ས་ཞིག་ན་ཆུ་ཡི་དགོས་མཁོ་གྲ་སྒྲིག་བྱེད་རྒྱུའི་ཐོག་ལ་
འབད་བརྩོན་བྱེད་རྒྱུ་ཙམ་ཡང་སེམས་ལ་འཁོར་མྱོང་མེད་པར་བརྟེན།
གྷོ་ར་ཡིས་ཁོང་ཚོ་ལ་ཁོང་ཚོའི་རྒྱལ་ཁབ་ཀྱི་གནས་སྟངས་ཐོག་ལ་གཏམ་
སྤེལ་བྱེད་རྒྱུ་དེ་གྷོ་ར་ཁོ་རང་ཉིད་ལ་དགོད་བྲོ་བ་ཞིག་ཏུ་འགྱུར་རྒྱུའི་འགོ་ཚུགས།
ཁོང་ཚོའི་རྣམ་དཔྱོད་ཀྱི་ནུས་པ་ལ་ནམ་ཞིག་ཁོང་ཚོ་ལ་ཛ་དྲག་ཆེ་བའི་གནས་ཚུལ་
ཚབས་ཆེན་ཞིག་བྱུང་བའི་སྐབས་སུ་ཡང་། ཁོ་རང་ཚོ་རང་ཉིད་ཀྱི་གྲོང་པ་ཁྱིམ་
མཚེས་རྣམས་དགོས་མཁོ་ཡོད་པ་དེ་ཡང་མུན་ནག་གི་གོམས་གཤིས་ཤིག་གིས་
བསྒྲིབས་ནས་ཡོད་པ་ཞིག་རེད། གང་ལྟར་ཡང་ཁོ་ཡ་མཚན་ཞིང་ཧ་ལས་ཤོས་
དེ་ནི་མོ་ཏི་ལར་དང་རཱ་མ་པ་ཏིས་གཉིས་པོ་སུ་ཞིག་ལ་ཡང་ཕར་བལྟས་ན་ཁོང་
ཚོས་གང་མཐོང་བ་དེས་ཟིང་འཁྲུག་ཆུང་ཆུང་ཞིག་མ་གཏོགས་བསླངས་མེད་
པ་ལྟ་བུ་ཞིག་ཡིན་པར་མ་ཟད། ཁོ་གཉིས་ཀྱིས་གྷོ་ར་ཡི་ཟིང་ཆ་དེ་ཆོ་མེད་པའི་
ལས་ཀ་ལྟ་བུ་ཞིག་ཏུ་བརྩིས་པ་དེ་རེད། ཁོ་གཉིས་ཀྱིས་ཁོ་རང་གཉིས་ལ། འདི་
ནི་མི་ཉམ་ཐག་དབུལ་ཕོངས་རྣམས་ལ་གོམས་གཤིས་སུ་འཇགས་ཡོད་པའི་འཚོ་
བ་ཇི་ལྟར་སྐྱེལ་སྟངས་ཤིག་རེད། དེ་ང་ཚོ་ལ་མཚོན་ན་དཀའ་སྡུག་ཅིག་ཡིན་
པ་ཁོང་ཚོས་ནམ་ཡང་ཚོར་ཐུབ་རྒྱུ་མ་རེད །ཅེས་དང༌། དེར་མ་ཟད་ཁོང་
ཚོའི་སེམས་ལ་ཁོ་རང་ཚོ་རང་ཉིད་ཀྱི་མི་ཚེ་དེ་དེ་ལས་ཡག་པ་ཞིག་ཡོང་རྒྱུའི་སྐོར་
ལ་བསམ་གཞིག་བྱས་པ་ཡིན་ན། དེ་ནི་ཞེ་འདོད་ཁོ་ན་ལ་བརྟེན་པའི་ལས་དོན
ཁོ་ན་ཞིག་ཡིན་པའི་བསམ་བློ་འཁོར་བསྡད་ཡོད་པ་རེད། ཅེས་སྨྲས། འོན་
- 409-

ཀྱང་གྷོ་ར་ལ་ཁོང་ཚོས་གདོང་དང་གདོང་གཏུགས་ནས་གཏི་མུག་མ་རིག་པའི་
ཁུར་པོ་འཇིགས་སུ་རུང་བ་ཞིག་སྟེ། བདེ་སྡུག་བྲལ་བའི་ཚོར་བ་བྱིང་རྨུགས་
དང་དཀའ་སྡུག་མནར་གཅོད་གང་ཞིག་གིས་ཁོང་ཚོ་དབུལ་བོ་དང་ཕྱུག་པོ། དེ་
བཞིན་དུ་ཤེས་ཡོན་ཡོད་པ་དང་མེད་པ་ཐམས་ཅད་ཟིལ་གྱིས་མནན་ནས། ཁོང་
ཚོ་རིམ་པ་རེ་རེའི་ཐོག་ལ་མདུན་སྐྱོད་བྱེད་པ་ལ་འགོག་རྐྱེན་བྱས་ནས་ཡོད་པ་
དེ་ནི་གཡོ་བ་མེད་པའི་སྡུག་བསྔལ་གྱི་ཟུག་རྔུ་དྲག་པོ་ཞིག་རེད།
དེ་རྗེས་མོ་ཏི་ལར་ལ་གཉེན་ཚན་ཞིག་ལ་ན་ཚ་བྱུང་བའི་གནས་ཚུལ་འབྱོར་
བར་བརྟེན། ཁོ་ཕྱིར་གྲོང་ཁྱེར་ཀ་ལི་ཀ་ཏཱ་ལ་ལོག དེར་བརྟེན་རཱ་མ་པ་ཏི་གཅིག་
པུ་གྷོ་ར་ཡི་རོགས་པ་རུ་ལུས།
སྐབས་དེར་ཁོ་གཉིས་ཀྱིས་རྒྱུག་ཆུ་ཞིག་གི་འགྲམ་དུ་ཡོད་པའི་ཁ་ཆེའི་གྲོང་
གསེབ་ཅིག་གི་ནང་དུ་ཡོང་རྒྱུའི་འགོ་བཙུགས། ས་ཆ་གང་ཞིག་ནས་ཁོ་གཉིས
ལ་བཟའ་བཏུང་གི་མཐུན་རྐྱེན་སྦྱོར་བའིགནས་ཤིག་ལ། དུས་ཡུན་རིང་པོར་འཚོལ་
ཞིབ་བྱས་པའི་མཐའ་མཇུག་ཏུ། ཁོ་གཉིས་ཀྱིས་ཧིན་དྷུ་ཡི་ཁང་པ་རྙིང་པ་དབེན་
གནས་ཁེར་རྐྱང་དུ་ཡོད་པ་ཞིག་རྙེད། དེ་ནི་སྐྲ་བཞར་པ་ཞིག་གི་ཡིན་པ་དང་ཁོ་
གཉིས་དེར་འབྱོར་སྐབས། མི་དེས་བྲམ་ཟོའི་སྐུམགྲོན་གཉིས་ལ་དུས་ཐོག་དུ་དགའ་
བསུའི་སྣེ་ལེན་བྱས། ཁོ་གཉིས་ཁོའི་ཁང་པའི་ནང་དུ་འཛུལ་བཞིན་པའི་སྐབས་སུ།
ཁོའི་རོགས་པ་ལ་འདུག་མཁན་ཞིག་ཁ་ཚེའི་བྱིས་པ་ཞིག་ཡིན་པ་ཁོ་གཉིས་ཀྱིས་ཤེས་
ཤིང་། དེ་ནི་སྐྲ་བཞར་པ་དང་ཁའི་བཟའ་ཟླ་གཉིས་ཀྱིས་བུ་ཚབ་ཏུ་ཉར་བ་ཞིག་རེད།
ལམ་ལུགས་ལ་ཆགས་ཞེན་ཆེ་བའི་རཱ་མ་པ་ཏི་ལ་སྐྱག་མེར་ཡོངས་སུ་ལངས། ནམ་
ཞིག་གྷོ་ར་ཡིས་སྐྲ་བཞར་པ་དེས་ཧིན་དྷུ་ཡི་ཀུན་སྤྱོད་མ་ཡིན་པའི་སྤྱོད་པ་བསྟན་པའི་
410-

ཐོག་ལ་ཀླན་ཀ་བྱས་པའི་ཚེ། སྐྲ་བཞར་པ་དེས། སྐུ་ཞབས་མ་འདྲ་བའི་ཁྱད་པར་
ག་རེ་འདུག་གམ། ང་ཚོས་སུ་ཞིག་ལ་ཁྱབ་འཇུག་ཅེས་འབོད་བཞིན་ཡོད་པ་དེ་
ལ་ཁོ་རང་ཚོས་དེ་བཞིན་དུ་དེ་ལ། ཨཱ་ལ། ཞེས་འབོད་བཞིན་ཡོད་པ་རེད། ཁྱད་
པར་དེ་ཙམ་ཞིག་རེད །ཅེས་བཤད།
དུས་སྐབས་དེར་ཉི་མ་གནམ་ལ་འཕགས་ནས་འོད་མདངས་དྲག་ཏུ་འཕྲོ་
བཞིན་ཡོད་པ་དང་། རྒྱུག་ཆུ་དེ་རྒྱང་རིང་གི་ས་ན་ཡོད་པ་ལ་འཕྲད་དུ་ཉི་འོད་
ཀྱིས་སྲེག་པར་བྱེད་པའི་བྱེ་མའི་ཁ་ཞེང་ཤིན་ཏུ་ཆེན་པོ་ཞིག་འཐེན་ནས་ཡོད་པ་
ཞིག་རེད། རཱ་མ་པ་ཏི་སྐོམ་གདུང་གི་མནར་གཅོད་ཀྱིས་གཙེས་ཏེ་གང་ཞིག་
ནས་ཁོ་ལ་ཧིན་དྷུ་བ་ཞིག་གིས་འཐུང་འོས་པའི་ཆུ་ཞིག་རག་ཡོང་སྙམ་པའི་ཚོད་
དཔག་བྱས། སྐྲ་བཞར་མཁན་གྱི་ཁང་པའི་འཁྲིས་སུ་ཁྲོན་པ་ཆུང་ཆུང་ཞིག་
ཡོད་ནའང་། དེའི་ནང་གི་ཆུ་ལ་ལོག་ལྟ་ཅན་གྱི་མི་དེས་ལག་པ་འཆང་ནས་རེག་
ཐུག་བྱས་ཏེ་བཙོག་པ་བཟོས་ཡོད་པར་བརྟེན། དེས་ཁོའི་རེ་འདོད་སྐོང་མི་ཐུབ་
པ་ཞིག་རེད།
གྷོར་ཡིས། བྱིས་པ་འདི་ལ་ཁོ་རང་ཉིད་ཀྱི་ཕ་མ་མེད་པ་རེད་དམ། ཞེས་དྲིས།
སྐྲ་བཞར་པ་དེས། ཁོའི་ཕ་མ་གཉིས་ཀ་གསོན་པོར་འཚོ་ཡོད་པ་རེད།
ཡིན་ནའང་ཁོ་ཇི་ལྟར་ཕ་མ་མེད་པའི་དྭ་ཕྲུག་ཅིག་དང་མཚུངས་པ་ཞིག་རེད། ཅེས་
ལན་བཏབ།
གྷོ་ར་ཡིས། ཁྱོད་ཀྱི་སྐད་ཆའི་ནང་དོན་ཅི་འདྲ་ཞིག་རེད་དམ། ཞེས་དྲིས།
དེ་རྗེས་སྐྲ་བཞརཔ་དེས། བྱིས་པ་དེའི་ལོ་རྒྱུས་དང་འབྲེལ་བའི་གནས་ལུགས་
གསལ་བཤད་བྱས། གང་དུ་ཁོང་ཚོ་བསྡད་ཡོད་པའི་ས་ཆའམ་གཞིས་ཀ་དེ་རམས་
-411·

ཤིང་འདེབས་ལས་བྱེད་མཁན་རྣམས་ལ་བོགས་མར་བཏང་ཡོད་པ་དང་། ཁོང་
ཚོས་རྟག་ཏུ་ས་ཞིང་བོགས་མར་ལེན་མཁན་གྱི་སོ་ནམ་ཞིང་ལས་པ་དེ་ཚོ་ལ་རྒྱུག་ཚུའི་
ཉེ་འགྲམ་གྱི་ཆུ་བོ་བཞུར་རྗེས་ཀྱི་ཞིང་ས་སྐྱེ་འཕེལ་གྱི་ནུས་པ་ལྡན་པའི་ས་གཤིན་རྣམས་
ཀྱི་སྟེང་དུ། ས་ཞིང་འདེབས་ལས་བྱེད་རྒྱུའི་ཐོབ་ཐང་ཐོག་ལ་རྩོད་པ་བརྒྱབས་པ་
དང་། ས་ཞིང་བོགས་མར་ལེན་མཁན་རྣམས་ཀྱིས་ཁོང་ཚོ་སྡོད་སའི་གྲོང་གསེབ་
སྒོ་སི་ཕེ་རཱ་མ་གཏོགས་པའི་ས་ཆ་ཚང་མ་དབྱིན་ཛིའི་སྐུ་དྲག་རྣམས་ཀྱི་ལག་ཏུ་རྩིས་
འབུལ་བྱས་ཡོད་པ་དང་། རམས་ཤིང་འདེབས་ལས་བྱེད་མཁན་རྣམས་ཀྱིས་ཁོང་
ཚོ་ཕྱིར་འབུད་བྱས་པ་ལ་ཁོང་ཚོས་ཁས་ལེན་མ་བྱས་པ་ཞིག་རེད། ཁོང་ཚོ་ཁ་ཆེ་
བ་དང་ཁོང་ཚོའི་འགོ་ཁྲིད་ཀྱི་མིང་ལ་ཧྥ་རུས་སན་ཌར་ཞེས་འབོད་ཅིང་། ཁོ་མི་སུ་
ཞིག་ལ་ཡང་མི་སྐྲག་མཁན་ཞིག་རེད་འདུག
དུས་སྐབས་དེར་རམས་ཤིང་འདེབས་ལས་བྱེད་མཁན་དང་། ཉེན་རྟོག
པ་ལ་འཐབ་འཛིང་བྱུང་བར་བརྟེན། ཁོ་བརྩོན་ཁང་དུ་ཐེངས་གཉིས་ལ་བཅུག་
པར་མ་ཟད། མཐའ་མཇུག་ཏུ་ཁོ་དཀའ་ངལ་ཆེ་བའི་གནས་སྟངས་ཤིག་གི་
འོག་ནས་དབང་དུ་བསྡུ་རྒྱུ་བྱས་ཏེ། དངོས་ཡོད་ལག་ལེན་དུ་ཁོ་ལྟོགས་སྐོམ་
གྱིས་མནར་བཅུག་ནའང་། ད་དུང་ཁོང་ཚོས་ཁོ་ལ་འདུལ་སྦྱོང་བྱེད་ཐུབ་མེད་
པ་ཞིག་རེད། འདི་ལོར་ཞིང་པ་རྣམས་ཀྱིས་རྒྱུག་ཆུའི་ཉེ་འགྲམ་གྱི་ས་གཤིན་
བྱིང་བསགས་ཐེབས་པ་རྣམས་ཀྱི་སྟེང་ནས་སྔ་པོ་ནས་སྟོན་ཐོག་བཙས་མ་བསྡུ་
ལེན་བྱེད་རྒྱུའི་བཀོད་སྒྲིག་བྱས་འདུག འོན་ཀྱང་ཅུང་ཟད་ཅིག་གི་རྗེས་སུ་རམས་
ཤིང་འདེབས་ལས་བྱེད་མཁན་ཁོ་རང་ཉིད་ངོས་སུ་རོགས་པ་ལ་དབྱུག་པ་ཐོགས་
པའི་མི་སྐོར་ཞིག་ཁྲིད་ནས་ཡོང་སྟེ། བཙན་དབང་གིས་སྟོན་ཐོག་གི་འབྲུ་རིགས་
-412-

རྣམས་ཁྱེར་ནས་སོང་འདུག དེ་ཕལ་ཆེར་ཟླ་བ་གཅིག་ཁོ་ན་སོང་བའི་སྔོན་ལ་
རེད། དུས་སྐབས་དེར་ཧྥ་རུས་སན་ཌར་ཁོ་རང་ཉིད་ཀྱི་ཡུལ་མི་གྲོང་གསེབ་
པ་རྣམས་ཀྱི་རྒྱབ་རྩ་ལ་ལངས་ནས་དབྱིན་ཇིའི་སྐུ་དྲག་དེའི་ལག་པ་གཡས་པ་ལ་
མུར་རྫོག་ཤུགས་ཆེན་པོ་ཞིག་བྱས་པ་དང་། དེ་ལ་བརྟེན་ནས་ཁོའི་ལག་པ་གཅོད
དགོས་བྱུང་འདུག ཁོ་ལ་དེ་ལྟ་བུའི་སྙིང་སྟོབས་ཀྱི་རྟུལ་ཕོད་ཅིག་ཡོད་པ་སྔོན་
ཆད་སུས་ཀྱང་ཤེས་མི་འདུག
དུས་སྐབས་དེ་ནས་བཟུང་ཉེན་རྟོག་པ་རྣམས་རྩྭ་ཐང་ལ་མེ་ཤོར་བ་བཞིན
དུ་ས་ཆ་འདིའི་ནང་དུ་ཞུགས་ནས་ཤུལ་རོ་ཙམ་ལས་མེད་པ་བཟོས་པ་དང་། མི་
ཚང་རྣམས་ལ་ཁོང་ཚོའི་འཕྲོག་བཅོམ་ལ་ཞིབ་འཇུག་བྱེད་རྒྱུའི་ཕྱོགས་དང་ཁྱིམ་
ཚང་གི་བདེ་འཇགས་ལ་ཉེན་ཁ་མེད་པ་སོགས་གང་ཡང་མ་བྱུང་བར་མ་ཟད།
བུད་མེད་རྣམས་ལ་ཡང་བསམ་ཤེས་གང་ཡང་མེད་པ་ཆགས་འདུག དེས་མ་
ཚད་མི་གཞན་པ་རྣམས་ཧྥ་རུས་དང་ལྷན་དུ་བཙོན་ཁང་ནང་དུ་བཅུག་པ་དང་།
ལྷག་མ་རྣམས་མང་ཆེ་བ་གྲོང་གསེབ་འདི་ནས་བྲོས་ཚར་འདུག ཧྥ་རུས་ཀྱི་ཁང་
པ་ནང་ལ་ལྟོ་ཆས་གང་ཡང་མེད་པར་མ་ཟད། ཁོའི་བཟའ་ཟླ་ལ་གྱོན་ཆས་ཀྱི་
དུམ་བུ་སཱ་རས་ལྟ་བུ་ཞིག་ལས་གང་ཡང་གྱོན་རྒྱུ་མེད་པའི་གནས་སྟངས་སྐྱོ་བོ་
དེ་འདྲ་ཞིག་ཏུ་གྱུར་ནས། མོ་ཕྱི་ལོགས་སུ་མང་ཚོགས་ཀྱི་ཁྲོད་དུ་ཡང་འཐོན་
མི་ཐུབ་པ་ཞིག་ཏུ་གྱུར་འདུག ཁོ་གཉིས་ལ་བུ་གཅིག་ཁོ་ན་ཡོད་པ་དང་། དེ་
ནི་ཏཱ་མི་ཛི་ཁོ་རེད། བྱིས་པ་འདིས་སྐྲ་བཞར་པའི་བཟའ་ཟླ་ལ། ཨ་ནེ། ཞེས་
འབོད་པའི་གོམས་འདྲིས་ཡོད་པར་བརྟེན། ནམ་ཞིག་མོས་བྱིས་པ་དེ་བཀྲེས་
སྐོམ་གྱིས་ངོས་སུ་མནར་བ་མཐོང་ཚེ། བྱམས་སེམས་ལྡན་པའི་བུད་མེད་དེས་
413-

བྱིས་པ་དེ་མོ་རང་ཉིད་ཀྱི་ཁང་པའི་ནང་ལ་ཚུར་བླངས་ཡོང་བ་ཞིག་རེད།
ས་ཆ་འདི་ནས་ལེ་དབར་གཉིས་གསུམ་ཙམ་ཞིག་གི་ས་ན། རམས་ཤིང་
འདེབས་ལས་བྱེད་པའི་བཟོ་གྲྭ་དང༌། དེ་མིན་ཉེན་རྟོག་པའི་འགོ་བ་དང་ཁོའི་
འཁོར་ཚོགས་རྣམས་ཀྱི་སྡོད་ཤག་ཀྱང་དེར་ཡོད་པ་ཞིག་རེད། དུས་ནམ་ཞིག་
གི་ཚེ་ཁོང་ཚོས་རྟོག་དཔྱོད་ཞིབ་འཇུག་གི་མིང་ལ་ཁ་གཡར་ནས་གྲོང་གསེབ་འདིའི་
ཐོག་ལ་ཉེས་ཆད་རྗེས་མ་ཅི་ཞིག་ཡོང་སུ་ཞིག་གིས་ཀྱང་བཤད་མི་ཐུབ་པ་ཞིག་
རེད། ཁ་རྩང་ཁོང་ཚོ་སྐྲ་བཞར་པའི་ཁྱིམ་མཚེས་རྙིང་པ་ནཱ་ཛེམ་གྱི་ནང་དུ་གློ་
བུར་དུ་ཡོང་བ་དང་། ནཱ་ཛེམ་ལ་རང་གི་བཟའ་ཟླའི་སྤུན་ཆུང་ཞིག་ས་གནས་
མི་འདྲ་བ་གཞན་ཞིག་ནས་རང་གི་གཅེན་མོ་ལ་བལྟ་རུ་སླེབས་ཡོད་པ་ཞིག་རེད།
ཉེན་རྟོག་པའི་འགོ་བ་དེས་ཁོ་མཐོང་མ་ཐག་ཏུ་གནས་ལུགས་དང་རྒྱུ་མཚན་གང་
ཡང་མེད་པར། ཧཱ། ང་ཚོ་ལ་འཐབ་འཛིང་བྱེད་མཁན་གྱི་བྱ་ཕོ་ཞིག་འདི་ན་
འདུག ཨ་ལེ། ཁོས་བྲང་ཁོག་ཕྱི་ལ་མངོན་གྱིན་འདུག་གམ། ཞེས་སྨྲས་པ་
དང་ཆབས་ཅིག་བེར་རྒྱུག་གིས་ཁོའི་གདོང་པ་ལ་གཞུས་ཏེ། ཁོའི་ཁ་ནང་གི་
སོ་ཞིག་བཅག་པར་མ་ཟད། ཁོའི་ཁ་ནས་ཁྲག་ཐོན་པ་བྱས་འདུག སྐབས་
དེར་མི་དེའི་གཅེན་མོ་ཡིས་གདུག་རྩུབ་ཆེ་བའི་སྤྱོད་པ་དེ་མཐོང་ཞིང་། མོ་དེ་
མ་ཐག་ཏུ་རང་གི་སྤུན་གྱི་མདུན་ལ་རྒྱུག་ཡོང་བའི་སྐབས་སུ་གདུག་རྩུབ་ཀྱི་ཁུ་ཚུར་
ཞིག་གིས་མོ་ས་ཆ་དེ་ལ་རང་དབང་མེད་པར་ཡམ་ཡོམ་གྱི་གནས་སུ་བསྐྱལ་འདུག
སྔོན་ཆད་ཉེན་རྟོག་པ་འདི་ལ་དེ་ལྟ་བུའི་གཏུམ་དྲག་མནར་གཅོད་བྱས་ཏེ། སྡིག་
པ་མི་དགེ་བའི་ནག་ཉེས་གསོག་རྒྱུའི་བློ་ཁོག་མེད་ནའང་ད་ལྟ་གཟུགས་གཞི་ཐང་
པོ་ཡིན་པའི་མི་ཚང་མ་དོ་དམ་འཛིན་བཟུང་བྱས་ཡོད་པའམ། ཡང་ན་ས་ཆ་
-414-

གཞན་དུ་བྲོས་ནས་སོང་ཡོད་པར་བརྟེན། ཁོང་ཚོས་ཁོ་རང་ཚོའི་གཏུམ་དྲག་
དེ་ནག་དང་ཉེས་པ་མེད་བཞིན་དུ་གྲོང་གསེབ་པ་རྣམས་ཀྱི་སྟེང་དུ་འཁོན་ལན་
སློག་རྒྱུའི་ཆེད་དུ་བཀོལ་བཞིན་ཡོད་པ་ཞིག་དང་། དུས་ཡུན་ཅི་འདྲ་ཞིག་གི་
རིང་ལ་ཁོང་ཚོའི་གདུག་རྩུབ་ཀྱི་གྲིབ་ནག་དེས་ས་ཆ་འདི་མུ་མཐུད་ནས་མུན་ནག་
གི་སྐྱོ་སྣང་ཁྲོད་དུ་བསྐྱལ་རྒྱུ་ཡིན་པ་ཤེས་མི་ཐུབ་པ་ཞིག་རེད།
གྷོ་ར་ཡིས་ཁོ་རང་ཉིད་སྐྲ་བཞར་པ་དེའི་གསལ་བཤད་སྨྲ་བརྗོད་ཀྱི་ཕྱོགས་
ནས་ཚུར་བཙན་ཤེད་ཀྱིས་འཕྲོག་མི་ཐུབ་པ་ཞིག་ཡིན་ནའང་། རཱ་མ་པ་ཏི་འུ་
ཐུག་ཐབས་ཟད་ཀྱི་གནས་སུ་གྱུར་བ་དང་ཆབས་ཅིག་སྐོམ་གདུང་གིས་མནར།
དེར་བརྟེན་སྐྲ་བཞར་པ་དེས་ལོ་རྒྱུས་བཤད་མ་ཚར་བའི་སྔོན་ལ་རཱ་མ་པ་ཏི་ཡིས་
ཁོའི་དྲི་བ་དེ་ལ་རྗེས་ཟློས་ཤིག་བྱས་ཏེ། འདི་ནས་ཧིན་དྷུ་ཡི་གནས་ཚང་ཐག་
ཉེ་ཤོས་དེའི་བར་ལ་ག་ཚད་ཅིག་ཡོད་པ་རེད་དམ། ཞེས་དྲིས།
སྐྲ་བཞར་པ་དེས། རམས་ཤིང་འདེབས་ལས་བཟོ་གྲྭའི་ཁང་གླ་བསྡུ་ལེན་
བྱེད་མཁན་དེ་བྲམ་ཟེ་པ་ཞིག་རེད། ཁོའི་མིང་ལ་མཱ་དྷོ་ཆ་ཁྲིར་རྒྱེས་ཞེས་འབོད་
ཅིང༌། ཧིན་དྷུ་བ་ཐག་ཉེ་ཤོས་དེ་ཁོ་རེད། ཅེས་བཤད།
གྷོ་ར་ཡིས། ཁོ་མི་ག་འདྲའི་རིགས་ཤིག་རེད་དམ། ཞེས་དྲིས།
སྐྲ་བཞར་པ་དེས། ཁོ་བདུད་ཀྱི་ཡན་ལག་གི་ཚུལ་ཅན་གྱི་མི་ཞིག་རེད།
ཁྱོད་ལ་ཁོ་ལས་ལྷག་པའི་མི་ངན་ཁྲེལ་མེད་གདུག་རྩུབ་ཆེ་བ་ཞིག་རག་རྒྱུ་མེད་
པ་ཞིག་རེད། དེ་ལྟ་ནའང་ཁོས་སྐད་ཆ་འཇམ་པོ་བཤད་རྒྱུ་རེད། ཁོ་དེ་རིང་
ཁ་རྩང་ཉེན་རྟོག་པའི་འགོ་བ་དེའི་རྩེད་མོ་རྩེད་བྱེད་བྱས་ནས་བསྡད་ཡོད་པ་རེད།
འོན་ཀྱང་འགྲོ་གྲོན་རྒྱ་ཆེན་པོ་དེ་ང་ཚོའི་ལག་པ་ནས་བསྡུ་བཞིན་ཡོད་པ་དང་།
415-

ཁོ་རང་ལ་ཡང་ཁེ་བཟང་ཅུང་ཟད་ཅིག་རག་གི་ཡོད་པ་རེད། ཅེས་བཤད།
རཱ་མ་པ་ཏི་ཅུང་ཟད་ཡི་མ་རངས་པའི་སྒོ་ནས་བར་དུ་འཚང་སྟེ། གྷོ་ར་
བྷ་བྷུ། ཕེབས་རོགས་གནང༌། ད་ངེད་གཉིས་འགྲོ་ཆོག་པ་གྱིས། ང་འདི
ལྟར་གཏན་ནས་འདུག་ཐུབ་པ་མི་འདུག ཅེས་སྨྲས།
ཁོའི་བཟོད་སྒོམ་གྱི་ངང་རྒྱུད་དེ་སྐྲ་བཞར་མཁན་གྱི་བཟའ་ཟླས་ར་སྐོར་
གྱི་ཁྲོན་པའི་ནང་ནས་ཆུ་འཐེན་ཏེ། ཁ་ཆེའི་བྱིས་པ་དེའི་གཟུགས་པོ་འཁྲུ་བའི་
ཆེད་དུ་རྫ་བུམ་རྣམས་ཀྱི་ནང་དུ་ཆུ་བླུགས་བཞིན་པའི་ཐབས་སྐྱོའི་ངང་ཚུལ་དེས་
སྡོད་བཟོད་མི་འཕེར་པའི་མཚམས་ཤིག་ཏུ་བསྐྱལ། ཁོའི་དབང་རྩ་རྣམས་
ཕྱོགས་གཅིག་ཏུ་བསྒྲིགས་ཏེ་ཁོའི་སེམས་ལ་ཕྱིན་ཆད་ཁང་པ་འདིའི་ནང་ལ་སྐད་
ཅིག་གཅིག་ལ་ཡང་ང་འདུག་ཐུབ་ས་མ་རེད་སྙམ་པའི་རྟོག་པ་སྐྱེས།
གྷོར་ལམ་དུ་ཞུགས་པའི་སྐབས་སུ་སྐྲ་བཞར་པ་དེ་ལ། ག་རེ་བྱས་ནས་ཁྱོད་
འདི་འདྲའི་ཁོང་ཁྲོ་ཚབས་ཆེན་གྱི་རྐྱེན་ལ་མ་ལྟོས་པར་འདིར་འཁོར་བསྡད་པ་ཡིན།
ཁྱོད་ལ་ས་ཆ་གཞན་དུ་འགྲོ་སའི་གཉེན་ཚན་དེ་འདྲ་མེད་དམ། ཞེས་དྲིས།
སྐྲ་བཞར་བ་དེས། ངའི་མི་ཚེ་ཆ་ཚང་བ་ས་ཆ་འདི་ནས་བསྐྱལ་བ་ཡིན།
དེར་བརྟེན་ང་ལ་ཁྱིམ་མཚེས་གྲོང་པ་རྣམས་ལ་ཞེན་ཆགས་ཤིག་སླེབས་འདུག
ས་ཆ་འདིའི་ཉེ་འཁོར་དུ་ཧིན་དྷུ་བའི་སྐྲ་བཞར་མཁན་ང་གཅིག་པུ་ཡིན། དེ་
བཞིན་ས་ཆའི་གནད་དོན་དང་འབྲེལ་བའི་ལས་འགན་ང་ལ་གང་ཡང་མེད་པ་
དང་། བཟོ་གྲྭའི་ནང་གི་ལས་བྱེད་པ་རྣམས་ཀྱིས་ཀྱང་ང་ལ་བསམ་གནག་སེམས་
ནག་གང་ཡང་བྱེད་ཀྱིན་མི་འདུག དེས་མ་ཚད་གྲོང་གསེབ་འདིའི་ནང་ལ་ཕལ་
ཆེར་མི་སུ་ཞིག་ཀྱང་ལུས་མེད་པར་བརྟེན། གལ་ཏེ་ང་ས་ཆ་གཞན་ཞིག་ཏུ་ཕྱིན་
-416—

པ་ཡིན་ན། བུད་མེད་འདི་དངངས་སྐྲག་གིས་འཆི་འགྲོ་རྒྱུ་ཡིན་པ་ཐག་གིས་
ཆོད་པ་ཞིག་རེད། ཅེས་འགྲེལ་བཤད་བརྒྱབས།
གྷོ་ར་ཡིས། རེད། ང་ཚོ་འགྲོ་རྒྱུ་ཡིན། ཡིན་ནའང་ང་ཚོ་ལ་བཟའ་
བཏུང་ཞིག་རག་རྗེས། ང་ཁྱོད་ལ་ཐུག་འཕྲད་དུ་ཡོང་གི་ཡིན། ཞེས་སྨྲས།
གཉའ་གནོན་གྱི་ལོ་རྒྱུས་རིང་པོ་འདིའི་ཤུགས་རྐྱེན་འོག་ནས་ལྟོགས་སྐོམ
དང༌། བཀྲེས་སྐོམ་གྱིས་མནར་བའི་རཱ་མ་པ་ཏི་ཡི་འཁོན་སེམས་ཐམས་ཅད་
སྒྲིག་གཞི་ལ་རྡོག་རོལ་གཏོང་མཁན་གྱི་གྲོང་གསེབ་པ་རྣམས་ཀྱི་ཁ་གཏད་དུ་ཁ་
ཕྱོགས་བསྒྱུར་ཏེ། ཁོའི་སེམས་ལ། ཁོ་རང་ཚོས་རྙོག་འཛིང་གི་དཀའ་ངལ་
འདི་ཐམས་ཅད་ཁོ་རང་ཚོའི་མགོ་ལ་ཁྱེར་ཡོང་བ་རེད་སྙམ་པ་དང་། དེ་ལྟ་བུའི་
གཉན་འཕྲང་གི་དུས་སྐབས་ཁྲོད་དུ་ཁ་ཕྱོགས་གཅིག་ལ་གཅིག་གཏད་པའི་ཟིང་
འཁྲུག་གྱེན་ལོག་དེ་ཁོ་ལ་མཚོན་ན་གླེན་རྟགས་བླ་ན་མེད་པ་ཞིག་དང་། དེ་ནི་
འདི་འདྲའི་ཁ་ཆེ་བ་གཤིས་ངན་རྩུབ་སྤྱོད་ཅན་རྣམས་ཀྱི་སྤྱོད་པའི་ཆ་ཤས་སྟེང་
གི་ཀླད་རྙིང་མཁྲེགས་བཟུང་ཞིག་རེད་བསམ། ཁོའི་སེམས་ལ་ཁོང་ཚོ་ལ་དེ་
ལྟ་བུའི་སློབ་གསོ་ཞིག་སྤྲད་པ་དེ་ཏན་ཏུན་འོས་ཤིང་རན་པ་ཞིག་དང་ཁོང་ཚོའི་
ཁེངས་དྲེགས་དེ་ངེས་པར་དུ་དུམ་བུར་བསལ་དགོས་པར་མ་ཟད། དེ་ལྟར
བྱེད་དགོས་སའི་མི་རྣམས་ནི་མི་ཁོང་ཚོའི་རིགས་རེད། ཁོང་ཚོ་རྟག་ཏུ་ངན་དགུ་
ཚང་བའི་ཉེན་རྟོག་པའི་ལག་པ་ན་ལྷུང་བསྡད་ཡོད་པ་རེད། དེར་བརྟེན་ཁོ་རང་
ཚོ་རང་ཉིད་ལ་རྩ་བའི་ཆ་ནས་འགན་འཁྲི་དེ་ཡོད་པ་ཞིག་རེད། ག་རེ་བྱས་ནས་
ཁོང་ཚོས་ཁོ་རང་ཚོའི་དཔོན་པོ་དང་སྦྱིན་བདག་རྣམས་ཀྱི་འོག་ལ་མགོ་སྒུར་མ་
ཐུབ་པ་རེད། རང་བཙན་གྱི་རུ་སྒྲིག་ཁྲོམ་སྐོར་དེ་ལ་ཕན་ཐོགས་ག་རེ་འདུག
417-

ད་ལྟ་ཁོང་ཚོའི་ལྐུགས་པའི་བློ་ཁོག་གི་སྟོང་བཤད་ངོམ་སོ་དེ་གང་དུ་བསྡད་འདུག་
སྙམ་པའི་ཚོར་བ་སྐྱེས། ཞིབ་ཏུ་བསམ་ན་རཱ་མ་པ་ཏི་ཡི་གདུང་སེམས་ཀྱི་ཚོར་
འདུ་རྣམས་ནང་སེམས་ཀྱི་ཁྲོད་ནས་དབྱིན་ཇི་སྐུ་དྲག་ཚོའི་ཕྱོགས་སུ་བང་རིམ་
བྱས་ཏེ་ཉུལ་བཞིན་ཡོད་པ་ཞིག་རེད།
དེ་ལྟར་ཉི་འོད་རབ་ཏུ་འཕྲོ་བཞིན་པའི་ཉིན་དཀྱིལ་དེ་ལ་ཁོ་གཉིས་ཚ་དྲོད་
འབར་བའི་བྱེ་ཐང་གི་འཕྲེད་དུ་བརྒལ་ཏེ་འགྲོ་བཞིན་པའི་སྐབས་སུ་གྷོ་ར་ཡིས་
སྐད་ཆ་ཚིག་གཅིག་ཀྱང་མ་བཤད། མཐའ་མཇུག་ཏུ་ཤིང་སྡོང་རྣམས་ཀྱི་རྩེ་
མོ་ནས་རམས་ཤིང་བཟོ་གྲྭའི་ཡིག་ཚང་མངོན་བཞིན་པའི་སྐབས་སུ་ཁོས་འགྲོ་
མཚམས་བཞག་སྟེ། རཱ་མ་པ་ཏི། ཁྱོད་སོང་ནས་བཟའ་བཏུང་ཞིག་ཨེ་རག་
ལྟོས། ང་ཕྱིར་སྐྲ་བཞར་པ་དེའི་ས་ལ་འགྲོ་རྒྱུ་ཡིན། ཞེས་སྨྲས།
རཱ་མ་པ་ཏི་ཡིས་སྐད་ཤུགས་ཆེན་པོ་དང་བཅས། ཁྱོད་ཀྱི་སྐད་ཆ་དེའི
དོན་ཅི་ཞིག་རེད་དམ། ང་ཚོ་ལ་བྲམ་ཟེ་པ་དེའི་ས་ནས་བཟའ་བཏུང་ཞིག་རག་
རྗེས་ཕྱིར་ལོག་ན་མ་འགྲིགས་པ་ག་རེ་འདུག་གམ། ཞེས་སྨྲས།
གྷོ་ར་ཡིས། ངས་ང་རང་ཉིད་ལ་གཟབ་གཟབ་བྱེད་ངེས་ཡིན། ཁྱོད་
ཀྱིས་དེའི་ཐོག་ལ་སེམས་ཁྲལ་བྱེད་མི་དགོས། ཁྱོད་ལ་བཟའ་བཏུང་ཞིག་རག་
རྗེས་ཕྱིར་གྲོང་ཁྱེར་ཀ་ལི་ཀ་ཏཱ་ལ་ལོག་རྒྱུགས། ངས་སྒོ་སི་ཕེ་རཱ་ཡི་གྲོང་གསེབ་
ལ་ཉི་མ་ཁ་ཤས་ལ་འདུག་རྒྱུའི་རེ་ལྟོས་བྱེད་ཀྱིན་ཡོད། ཁྱོད་ཀྱིས་དེ་བྱེད་ཐུབ
རྒྱུ་མ་རེད། ཅེས་ལན་བརྒྱབས།
རཱ་མ་པ་ཏི་ལ་དཔའ་ངར་མེད་པའི་རྔུལ་ནག་ཅིག་ཐོན་པ་དང་ཆབས་ཅིག་
ཁོ་རང་ཉིད་ཀྱི་རྣ་བ་གཉིས་ལ་ཡང་ཡིད་ཆེས་མི་ཐུབ་པའི་གནས་སུ་གྱུར། ཁོའི་
-418-

སེམས་ལ་གྷོ་ར་ལྟ་བུའི་ཧིན་དྷུ་གཙང་མ་ཞིག་གིས་འདི་འདྲའི་སྐྱུག་བྲོབའི་མི་རྣམས་
ཀྱི་ཁང་པ་ལ་སྡོད་རྒྱུ་ཡིན་ཞེས་སྐད་ཆ་ཙམ་ཡང་བརྗོད་རིགས་པ་ཞིག་རེད་དམ།
ཁོ་སྨྱོན་པ་ཆགས་པ་འམ་ཡང་ན་ཁོ་རང་ཉིད་ཀྱིས་རང་ཉིད་བཀྲེས་སྐོམ་གྱིས་གདུང་
དུ་བཅུག་ནས་འཆི་རྒྱུའི་སེམས་ཐག་བཅད་པ་མིན་ནམ་སྙམ། འོན་ཀྱང་དུས་
སྐབས་དེ་ནི་བསམ་གཞིག་མང་པོ་བྱེད་རྒྱུའི་སྐབས་ཤིག་མ་རེད། ཁོ་ལ་མཚོན་
ན་སྐད་ཅིག་རེ་རེ་ལོ་ལྟ་བུར་མངོན་བཞིན་ཡོད་པ་ཞིག་རེད། དེར་བརྟེན་ཁོ་
ལ་གྲོང་ཁྱེར་ཀ་ལི་ཀ་ཏཱ་ལ་གཡོལ་རྒྱུའི་གོ་སྐབས་ལེན་རྒྱུའི་ཐོག་ལ་ནན་སྐུལ་ཤུགས་
ཆེན་པོ་བྱེད་མི་དགོས་པ་ཞིག་རེད། གང་ལྟར་ཁོ་ཡིག་ཚང་དེའི་ནང་དུ་མ་
སོང་སྔོན་ལ། ཁ་ཚུར་འཁོར་ནས་གྷོ་ར་ཡི་གཟུགས་པོ་རིང་པོ་དེ་ལ་མིག་མདའ་
ཞིག་འཕངས་པ་དང་ཆབས་ཅིག་བྱེ་མའི་ཚ་དྲོད་འཕྱུར་བཞིན་པའི་བྱེ་ཐང་དུ་
འཕྲེད་དུ་ཕྱིན། ཁོ་ཕར་བལྟས་ན་ཅི་འདྲའི་གྲོགས་མེད་ཁེར་རྐྱང་དུ་ལུས་པ་
ཞིག་རེད་ཨང་།
གྷོ་ར་ཧ་ལམ་ལྟོགས་སྐོམ་གྱི་གདུང་བས་ཟིལ་གྱིས་མནན་ཏེ་ཡོད་ནའང་།
སྤང་བླང་གི་དབྱེ་བ་མི་ཤེས་པའི་མི་ངན་ཁྲེལ་མེད་མཱ་དྷོ་ཆ་ཁྲིར་རྒྱས་ཀྱི་ཁང་པའི་
ནང་ནས་ཟ་མ་ཟོས་ཏེ། རང་གི་རིགས་རུས་གཙང་ཉར་བྱེད་རྒྱུའི་བསམ་ཚུལ་
དེའི་ཐོག་ལ་བསམ་བློ་གཏོང་དུས། དེའི་ཕྱོགས་ལ་བཟོད་ཐབས་མེད་པའི་སྐྱོ་
ཤས་ཤིག་ཁོ་ལ་སྐྱེས་ཏེ་ཁོའི་ངོ་གདོང་དམར་པོར་གྱུར་པ་དང་མཉམ་དུ། ཁོའི་
མིག་གཉིས་ཀ་ཡང་ཡོངས་སུ་དམར་པོར་གྱུར། ཁོའི་སེམས་ཀྱི་ནང་གི་གྱེན་
ལོག་གིས་ཁོའི་མགོ་ལ་མེ་བརྒྱབས་པ་ལྟར་གྱུར་ནས་ཁོ་རང་ཉིད་ཀྱིས་རང་ཉིད་
ལ་རིགས་རུས་གཙང་མ་དེ་རྟག་བརྟན་འགྱུར་མེད་ཅིག་བྱེད་རྒྱུའི་ཆེད་དུ་ང་ཚོས་
419-

ཅི་འདྲའི་འཇིགས་སུ་རུང་བའི་བྱ་བ་ཚབས་ཆེན་ཞིག་བྱེད་ཀྱིན་འདུག་ཨང་། ངའི་
རིགས་རུས་དེ་ཉམ་ཐག་ཁ་ཆེ་བ་རྣམས་ལ་གཉའ་གནོན་བྱེད་མཁན་གྱི་མི་དེའི་
ལག་པ་ནས་ཟ་མ་ཟོས་ནས་གཙང་ཉར་བྱེད་ཐུབ་པ་དང་། དེ་མིན་སོ་སོ་རང་
ཉིད་ལ་འུ་ཐུག་ཐབས་ཟད་ཀྱི་དཀའ་ངལ་དེ་འདྲ་ཞིག་ཡོད་པའི་ཐོག་ལ། ད་
དུང་གཞན་གྱིས་རང་ཉིད་རིགས་དམན་པར་བརྩི་བའི་རྣམ་རྟོག་བློས་བཏང་ནས་
མི་གཞན་ཞིག་ལ་གབ་ས་ཡིབ་སའི་མཐུན་རྐྱེན་སྦྱར་བའི་མི་དེའི་ནང་ནས་ཟ་མ་
ཟོས་ན་ཉམས་རྒུད་དུ་ཇི་ལྟར་འགྲོ་ངེས་པ་ཞིག་རེད་དམ། མཐའ་མཇུག་གི་
དོགས་གཅོད་དེ་ཅི་ཞིག་ཡིན་ན་ཡིན་དུ་ཆུགས། དེ་ལྟ་བུའི་མཐའ་མཇུག་གི་
སྡོམ་ཚིག་ལ་ད་ལྟ་ངས་ཁས་ལེན་བྱེད་ཐུབ་པ་མི་འདུག་སྙམ་ནས། གྷོ་ར་གཅིག་
པུར་ཁེར་རྐྱང་དུ་ཚུར་ལོག་པ་ལ་སྐྲ་བཞར་པ་དེ་ལ་ཧ་ལས་པར་གྱུར།
གྷོ་ར་ཡིས་ཐོག་མར་སྐྲ་བཞར་མཁན་གྱི་འཐུང་ཆུའི་རྫ་བུམ་ཚུར་བླངས་ནས་
གཟབ་གཟབ་བྱས་ཏེ་དེ་ལ་བྱི་དོར་ལེགས་པར་བྱས། དེ་རྗེས་རྫ་བུམ་དེའི་ནང་དུ་
ཁྲོན་པའི་ནང་གི་ཆུ་གང་བརྒྱངས་ཏེ་འཐུང་བ་དང་མཉམ་དུ་མཐའ་མཇུག་ཏུ་ཁོས།
གལ་ཏེ་ཁྱོད་ལ་ཁང་པ་འདིའི་ནང་དུ་འབྲས་དང་ལྡ་ལི་གང་ཡང་རུང་བ་ཞིག་ཡོད་
ན། ཐུགས་རྗེས་གཟི ཌ། ང་ལ་ཟ་མ་ཞིག་བཟོ་འཇུག་རོ ཌ། ཞེས་སྨྲས།
ཁོའི་གནས་ཚང་གི་བདག་པོ་ཁོ་ལ་མཐུན་རྐྱེན་གྲ་སྒྲིག་བྱེད་རྒྱུའི་ཐོག་ལ་
བྲེལ་ཚུབ་ཀྱིས་གཡེང་ཞིང༌། ནམ་ཞིག་གྷོ་ར་ཡིས་བཟའ་བཏུང་གྲྭ་སྒྲིག་བྱས་
ཏེ་ཟ་མ་ཟ་བཞིན་པའི་སྐབས་སུ། ཁོས། ང་ཁྱོད་མཉམ་དུ་ཉི་མ་ཁ་ཤས་ཤིག་
༡ ལྡ་ལི་ནི་རྒྱ་གར་གྱི་ཐུན་མོང་མ་ཡིན་པའི་རྒྱུན་ཟས་ཤིག་སྟེ། སྲན་མ་ཆུང་ངུ་ཙོང་སོགས་དང་
མཉམ་དུ་རྩམ་ཐུག་ལས་གར་ཙམ་དུ་བསྐོལ་ཏེ་ལོངས་སུ་སྤྱོད། ལྡ་ལིར་རིགས་མང་ཙམ་མཆིས།
420-

ལ་འདུག་གི་ཡིན། ཞེས་སྨྲས།
སྐྲ་བཞར་མཁན་ཁོ་རང་ཉིད་ཀྱི་ངོས་ནས་བསམ་ཚུལ་དེའི་ཕྱོགས་སུ་ཡོད་
ནའང་། ཁོས་ལག་པ་གཉིས་མཉམ་གཅིག་ཏུ་བསྒྲིལ་ནས་ཞུ་འབོད་ཀྱི་སྒོ་ནས།
ཁྱོད་ཀྱིས་ད་བར་དུ་དམན་ས་བཟུང་ནས་བསྡད་པ་དེ་དངོས་གནས་ངའི་བསོད་
ནམས་རེད། འོན་ཀྱང་ཁང་པ་འདི་ལ་ཉེན་རྟོག་པས་དོགས་ཟོན་བགྱིས་ཏེ་བསྡད་
ཡོད་པ་རེད། གལ་ཏེ་ཁོང་ཚོས་ཁྱོད་འདིར་ཡོད་པ་ཤེས་ན་དེས་ཕལ་ཆེར་རྙོག་
འཛིང་ཞིག་གི་ནང་ལ་འཁྲིད་རྒྱའི་འགོ་བཙུགས་པ་རེད། ཅེས་བཤད།
གྷོ་ར་ཡིས། ང་འདིར་ཡོད་པའི་སྐབས་སུ་ཉེན་རྟོག་པས་ཁྱོད་ལ་གནོད་
འཚེ་བྱེད་ཕོད་རྒྱུ་མ་རེད། གལ་ཏེ་ཁོང་ཚོས་གནོད་འཚེ་བྱས་ན། ངས་ཁྱོད་
ལ་ལྟ་རྟོག་གཟབ་གཟབ་བྱེད་ཆོག ཅེས་སྨྲས།
སྐྲ་བཞར་མཁན་དེས། མ་རེད། མ་རེད། ཅེས་ཞུ་བ་འཐེན་ཏེ། དེ་
འདྲའི་ཕྱོགས་ལ་བསམ་བློ་མ་གཏོང་རོགས་གནང༌། གལ་ཏེ་ཁྱོད་ཀྱིས་ང་སྲུང་
སྐྱོབ་བྱས་པ་ཡིན་ན། ང་ཏན་ཏན་ཉམས་རྒུད་ཀྱི་མཐའ་ལ་ལྷུང་བའི་མི་ཞིག་
ཏུ་འགྱུར་རྒྱུ་རེད། མི་དེ་ཚོའི་སེམས་ལ་ངས་ཁོང་ཚོའི་ཀུན་སྤྱོད་མི་དགེ་བའི་
བྱེད་འཛོལ་གྱི་བདེན་དཔང་ལྟ་བུའི་ཆེད་དུ་ཕྱི་ལོགས་ནས་མི་ཞིག་ལ་སྐད་བཏང་
སྟེ། ཁོང་ཚོ་དཀའ་རྙོག་ནང་དུ་འཁྲིད་རྒྱུའི་ཐབས་ཤེས་བྱེད་ཀྱིན་འདུག་ཏན་
ཏན་བསམ་རྒྱུ་རེད། ད་བར་དུ་ངས་ཁོང་ཚོ་ལ་གཡོལ་རྒྱའི་ཐོག་ལ་སྟངས་འཛིན
བྱས་པ་ཡིན། འོན་ཀྱང་ང་ཐེངས་ཤིག་ལ་རྟགས་མཚན་ཅན་གྱི་མི་ཞིག་ཏུ་གྱུར་
ན་དེ་རྗེས་ས་ཆ་འདི་ནས་ངེས་པར་དུ་འཐོན་དགོས་འབྱུང་བ་མ་ཟད། གྲོང་
གསེབ་འདི་ཆག་རོ་ཞིག་རོ་དང་བཤིག་རལ་ཁ་འཐོར་དུ་སོང་ནས་ཉམས་རྒུད་
-421-

ཀྱི་ཀློང་དུ་འགྲོ་ངེས་པ་ཞིག་རེད། ཅེས་སྨྲས།
གྷོ་ར་ཡིས། རང་གི་མི་ཚེ་ཆ་ཚང་གྲོང་ཁྱེར་ནང་ནས་བསྐྱལ་བ་ཡིན་དུས་
མི་དེའི་དངངས་སྐྲག་རྣམས་ཀྱི་རྒྱུ་མཚན་རྟོགས་རྒྱུ་དེ་ཁོ་ལ་མཚོན་ན་ཧ་ཅང་ཁག་
པོ་ཞིག་རེད། གྷོ་ར་ཁོ་རང་ཉིད་ཀྱིས་རང་ཉིད་ལ་རྟག་ཏུ་སེམས་ཀྱི་ནང་ནས།
ཁྱོད་སྡིག་པ་མི་དགེ་བའི་བྱ་བ་ཟིལ་གྱིས་གནོད་པའི་ཆེད་དུ་དྲང་བདེན་གྱི་ཕྱོགས་
ལ་གཡོ་བ་མེད་པར་ངེས་པར་དུ་ལང་དགོས་རེད་ཅེས་རང་ཉིད་ཀྱིས་རང་ཉིད་
ལ་སྐུལ་མ་བྱེད་བཞིན་ཡོད་པ་ཞིག་རེད། གྷོ་ར་ཁོ་རང་ཉིད་ཀྱི་ལས་འགན་གྱི་
གནད་དོན་གྱིས་ཁོ་ལ་གྲོང་གསེབ་པ་དེ་ཚོ་ལ། ཁོ་རང་ཚོ་རང་ཉིད་ཀྱི་ལས་དབང་
གིས་མནར་གཅོད་སྡུག་བསྔལ་བཏང་བ་རེད་སྙམ་པའི་བསམ་བློ་བཏང་སྟེ། ཕྱི་
ལ་འཐོན་པར་བྱེད་གཏན་ནས་མི་འཇུག་ནའང་། སྐྲ་བཞར་བ་དེ་ཁོའི་པུས་
མོའི་སྟེང་དུ་ལངས་ནས་གྷོ་ར་ཡི་རྐང་པ་གཉིས་ལ་འཐམ་འཁྱུད་བྱས་ཏེ། སྐུ་
ཞབས། ཁྱེད་རང་བྲམ་ཟེ་པ་ཞིག་རེད། ངའི་སྐུ་མགྲོན་ལྟ་བུ་ཞིག་ཏུ་བརྩི་འཇོག་
བྱེད་དགོས་པ་ལས། ཁྱེད་རང་འདི་ནས་འཐོན་དགོས་ཞེས་བརྗོད་རྒྱུ་དེ་ང་ལ་
མཚོན་ན་སྡིག་པ་མི་དགེ་བ་དེ་ལས་ཆེ་བ་ཞིག་བསག་རྒྱུ་མེད་པ་ཞིག་རེད། འོན་
ཀྱང་ཁྱོད་ཀྱིས་ང་ཚོ་ལ་དངོས་གནས་སྙིང་རྗེ་བྱེད་བཞིན་ཡོད་པ་ངས་མཐོང་བ་
དང་། རྒྱུ་མཚན་དེ་ལ་བརྟེན་ནས་ངས་ཁྱོད་ལ་གཡོ་ཟོལ་མེད་པར་ཁྱོད་འདིར་
ངའི་ཁང་པའི་ནང་དུ་བསྡད་པའི་རིང་ལ་གལ་ཏེ་ཁྱེད་ཀྱིས་ཉེན་རྟོག་པ་སུ་ཞིག་
ལ་གཉའ་གནོན་དང་བཙན་འཛུལ། གཞན་སྔོན་འགོག་སོགས་བྱས་པ་ཡིན་
ན། མཐའ་མཇུག་ཏུ་ཁྱོད་ལ་ང་དཀའ་རྙོག་གི་ནང་དུ་ལྷུང་བ་ཁོ་ན་མ་གཏོགས་
རག་རྒྱུ་གང་ཡང་མེད་པ་ཞིག་རེད་ཅེས་བརྗོད་བཞིན་ཡོད། ཅེས་སྨྲས།
422-

གྷོ་ར་སྐྲ་བཞར་མཁན་དེའི་གནས་ལུགས་དང་མ་འབྲེལ་བའི་སྡར་མ་སྙིང་
ཤོར་གྱི་ངང་ཚུལ་ལ་ཡིད་བསུན་ཏེ། ཉིན་གུང་དེ་རང་ལ་ཕྱིར་ཐོན། དེར་མ་
ཟད་ཁོ་ལ་རྒྱལ་འཚོང་པ་དེའི་ཁང་པའི་ནང་ནས་ཟ་མ་ཟོས་པ་ལ་ཡང་གློ་བུར་དུ་
སྐྱུག་མེར་ལང་རྒྱུ་བྱུང་། ཐང་ཆད་ཅིང་ཞེན་པ་ལོག་པའི་སྒོ་ནས་དགོང་མོ་ས་
མ་རུབ་སྔོན་ལ་ཁོ་སྔར་གྱི་བཟོ་གྲྭ་དེར་འབྱོར། རཱ་མ་པ་ཏི་ཡིས་ཟ་མ་ཟོས་པའི་
རྗེས་སུ་གྲོང་ཁྱེར་ཀ་ལི་ཀ་ཏཱ་ལ་ཕྱིར་ལོག་རྒྱུའི་དུས་ཚོད་བོར་བརླག་མ་བཏང་
བར་ཡུན་རིང་དེར་བསྡད་མི་འདུག
མཱ་དྷོ་ཆ་ཁྲིར་རྒྱིས་ཀྱིས་གྷོ་ར་ལ་རང་གི་སྐུ་མགྲོན་ལྟར་དུ་སྣེ་ལེན་དང་གུས་
ཞབས་བླ་ན་མེད་པ་བྱས། ཡིན་ནའང་གྷོ་ར་ཡིས་ཁོང་ཁྲོའི་གཟུགས་བརྙན་ཕྱིར་
མངོན་ཏེ་ངག་ནས། ངས་ཁྱོད་ཀྱི་ཆུ་ལ་ལག་པ་ཙམ་ཡང་གཏན་ནས་འཆང་
གི་མིན། ཞེས་སྨྲས།
དེ་ལ་མཱ་དྷོ་ཆ་ཁྲིར་རྒྱེས་ཧང་སངས་ནས་དེའི་རྒྱུ་མཚན་ཞིབ་འདྲི་བྱས།
གྷོ་ར་ཡིས་ཁོའི་ཉེས་བྱས་ཚབས་ཆེན་གྱི་གཉའ་གནོད་གྱི་བྱ་སྤྱོད་རྣམས་ལ་སེམས་
པ་སྐྱོ་བཞིན་དུ་ཀླན་ཀ་བྱེད་རྒྱུའི་འགོ་བརྩམས་ཏེ། རྐུབ་བཀྱག་ཙམ་ཡང་ལེན་
རྒྱུའི་ཁས་ལེན་མ་བྱས།
ཉེན་རྟོག་པའི་འགོ་བ་དེས་སྔས་རིལ་ནར་ནར་རིང་པོ་ཞིག་གི་ཐོག་ལ་རྒྱབ་
རྟེན་ཞིག་རན་པོར་བཞག་སྟེ། དེའི་སྟེང་དུ་ཉལ་མ་བརྙས་ཀྱིས་བསྡད་དེ་ཁོའི་
ཧོར་ཀ་ལ་ཕུ་རྒྱག་བཞིན་ཡོད་པ་དང༌། གྷོ་ར་ཡི་ཁོང་ཁྲོའི་མེ་ལྕེ་འབར་བཞིན
པ་མཐོང་དུས་ཁོ་ཡར་ལངས་ནས་མ་རབས་ཀྱི་སྒོ་ནས། འགོང་པོ་ཐེའུ་རང་
ཁྱོད་སུ་ཞིག་ཡིན་ནམ། ཁྱོད་གང་ཞིག་ནས་ཡོང་བ་ཡིན་ཞེས་དྲིས།
423-

གྷོ་ར་ཡིས། ཨོ། ངས་བལྟས་ན་ཉེན་རྟོག་པའི་འགོ་བ་དེ་ཁོ་ཡིན་པ་
འདྲ། ཞེས་ཁོའི་དྲི་བ་ལ་ཐད་ཀར་ལན་མ་བརྒྱབས་པར་སྐད་ཆ་ཞིག་བཤད་
དང་འབྲེལ། ངས་ཁྱོད་ལ་བཤད་ཆོག ངས་ཁྱོད་ཀྱིས་སྒོ་སི་ཕེ་རཱ་ནང་ལ་ག་
རེ་བྱེད་བཞིན་ཡོད་ཚང་མ་གཟབ་གཟབ་བྱས་ཏེ་ཐོ་བརྒྱབས་ཡོད། གལ་ཏེ་
ཁྱོད་ཀྱིས་རང་གི་བྱེད་སྟངས་འདུག་སྟངས་རྣམས་ལ་འགྱུར་བ་ཞིག་མ་བཏང་
ན། དེ་རྗེས་་་ཞེས་སྨྲས།
ཉེན་རྟོག་པའི་འགོ་བ་དེ་ཁོའི་གྲོགས་པོ་ཞིག་གི་ཕྱོགས་སུཁ་བསྒྱུར་ཏེ། ཁྱོད་
ཀྱིས་ང་ཚོ་ཚང་མ་ཏན་ཏན་གནམ་བཏགས་རྒྱག་ངེས་རེད། ཅེས་ཁྲེལ་དགོད་
ཅིག་བྱས་པ་དང་མཉམ་དུ། ངས་བལྟས་ན་ང་ཚོ་ལ་མི་སྐད་ཅོར་ཚ་བོ་རང་མཐོང་
ཆེན་པོ་ཅན་གྱི་རིགས་ཤིག་འཛིན་བཟུང་བྱེད་རྒྱུ་རག་པ་འདྲ། ཨ་ལེ། ངས་
ཁོ་སྤྲང་པོ་ཞིག་རེད་བསམ་བྱུང་། ཡིན་ནའང་ཁོའི་མིག་གཉིས་ཀ་ལ་གཅིག་
ལྟོས་དང༌། བཅུ་དཔོན། ཚུར་མདུན་ལ་ཤོག ཅེས་ཁོས་ཁོ་རང་གི་མི་ཞིག་
ལ་ངར་སྐད་བརྒྱབས།
མཱ་དྷོ་ཡིས་ཕྱོགས་འཛིན་ངོ་བསྟོད་ཀྱི་ཟིང་ཆ་ཞིག་དང་བཅས། ཉེན་རྟོག་
པའི་འགོ་བ་དེ་ལག་པ་ཡིས་བཟུང་ནས་ནན་སྐུལ་ཞུ་འབོད་ཀྱི་ཚུལ་དུ། ཨོ། ངས་
བཤད། འགོ་བ། ཁྱེད་རང་ལྷོད་ལྷོད་དུ་བཞུགས་རོགས། རིགས་རུས་མཐོ་
བའི་མི་ཞིག་ལ་དམའ་འབེབས་མ་གཏོང་རོགས། ཞེས་བཤད།
ཉེན་རྟོག་པའི་འགོ་བ་དེས། རིགས་རུས་མཐོ་བའི་མི་ཡ་རབས་ཀྱི་རིགས་
ཤིག་རང་རེད། ཅེས་དང༌། ཁྱོད་ལ་དེ་ལྟ་བུའི་ཚུལ་མིན་གྱི་སྤྱོད་པ་བསྟན
པའི་མི་ཁོ་སུ་རེད། ཁྱོད་ལ་དེ་ལྟར་བྱས་པ་དེ་དམའ་འབེབས་མ་རེད་དམ། ཞེས་
424-

ཚིག་ངན་བརྗོད།
མཱ་དྷོ་ཡིས་ངོ་གདོང་སྣུམ་ཤིག་ཤིག་དང་བཅས། ཁོས་གང་བཤད་པ་
དེ་བདེན་པ་གཏན་ནས་མེད་པ་ཞིག་མ་རེད། དེར་བརྟེན་དེའི་སྐོར་ལ་ག་རེ་
བྱས་ནས་ཁོང་ཁྲོ་ལང་འཇུག་འོས་ཀྱིན་རེད་དམ། ང་རང་ཉིད་ཀྱིས་སྡིག་པ་
མི་དགེ་བ་བསག་པའི་ཆེད་དུ་རམས་ཤིང་སོ་ནམ་འདེབས་ལས་བྱེད་མཁན་རྣམས་
ཀྱི་དོན་རྐྱེན་གྱི་གཏེ་བོ་དེ་ང་རེད། སྐད་ཆ་སྡུག་པ་ག་རེ་ཡོད་ན་ང་ལ་བཤད་
ཆོག་གི་རེད། དེ་གོ་རིམ་བཟློགས་ཏེ་ཕྱིན་ཅི་ལོག་ཏུ་མ་འཛིན་རོགས། གྲོགས་
པོ་རྙིང་པ། ཡིན་ནའང་ཉེན་རྟོག་པའི་འགོ་བ་ཞིག་ལ་བདུད་ཀྱི་ཕོ་ཉ་ཞེས་དམའ་
འབེབས་བཏང་བ་དེ་དངོས་གནས་ཚད་གཞི་ལས་བརྒལ་བ་ཞིག་མ་རེད་དམ།
རི་དྭགས་གཅན་གཟན་བཟུང་ནས་བསད་དེ་དེ་ཚོའི་ཤ་སྐལ་ལ་ལོངས་སུ་སྤྱོད་
རྒྱུ་དེ་གཅན་གཟན་སྟག་གི་ལས་འགན་མ་རེད་དམ། དེར་བརྟེན་ཁོང་ཚོ་ལ་
སྡར་མ་སྙིང་ཤོར་གྱི་རིགས་ཞེས་བོས་པ་ལ་གོ་དོན་ག་རེ་འདུག་གམ། རེད།
གང་ལྟར་ང་ཚོས་མི་ཚེའི་འཚོ་བ་ཞིག་གི་འགྲོ་སྟངས་བཟོ་དགོས་པའི་གནད་དོན་
ཐོག་ལ་སླེབས་པ་དེ་བདེན་པ་རེད། ཅེས་བཤད།
སུ་ཞིག་གིས་ཀྱང་མཱ་དྷོལ་ཁེ་བཟང་ཞིག་འཐོབ་རྒྱུ་མེད་པར་དེ་ལྟ་བུའི་གཤིས་
ཀ་ཚུལ་མཐུན་ཞིག་གི་ཁྲོད་དུ་སླེབ་རྒྱུ་ཡོད་པ་མཐོང་མྱོང་མེད་པ་ཞིག་རེད། སུ་
ཞིག་གིས་བྱ་བ་ལ་མ་ཞུགས་སྔོན་ལ་མི་ག་འདྲའི་རིགས་ཤིག་གིས་ཕན་ཐོགས་
དང་སུ་ཞིག་གིས་གནོད་བསྐྱལ་བ་དེ་བརྗོད་ཐུབ་རྒྱུ་རེད་དམ། ཁོ་རྟག་ཏུ་སྐྱེ་
བོ་ཞིག་ལ་གནོད་བསྐྱལ་རྒྱུའམ། ཡང་ན་མཐོང་ཆུང་དམའ་འབེབས་བྱེད་རྒྱུའི་
ཐག་གཅོད་གཏན་འཁེལ་མ་བྱས་པའི་སྔ་རོལ་ཏུ་མཐུན་ཕྱོགས་དང་འགལ་ཟླའི་
425-

ཕྱོགས་གང་རུང་དུ་འགྲོ་མཁན་ཞིག་ཡིན་པར་མ་ཟད། ཁོ་དགོས་མེད་ཀྱི་བྱ་
བ་ཞིག་གི་ཐོག་ལ་ནུས་ཤུགས་འཕྲོ་བརླག་ཏུ་གཏོང་རྒྱུ་ལ་ངོས་ལེན་མི་བྱེད་མཁན་
ཞིག་རེད།
དེ་རྗེས་ཉེན་རྟོག་པའི་འགོ་བ་དེས་གྷོ་ར་ལ། སྐུ་ཞབས། འདིར་ལྟོས་
དང་། ང་ཚོ་འདིར་རྒྱལ་ཁབ་ཀྱི་སྒྲིག་ཁྲིམས་ཁུར་ནས་ཡོང་བ་ཡིན། གལ་
ཏེ་ཁྱོད་ཀྱིས་ལས་ཀ་འདིའི་ནང་ལ་ཇུས་གཏོགས་བྱས་པ་ཡིན་ན། ཁྱོད་རང་
ཆུ་ཚ་བོའི་ནང་དུ་ལྷུང་གི་རེད། དེ་ངས་ཁྱོད་ལ་ཁས་ལེན་དམ་བཅའ་བྱས་པ་
ཡིན། ཞེས་སྨྲས།
གྷོ་ར་ཡིས་དེ་ལ་ལན་མ་བརྒྱབས་པར་ཕྱི་ལ་ཐོན། འོན་ཀྱང་མཱ་བྷོདྷི ཁོའི་རྗེས་
སུ་འབྲངས་ནས་ཡོང་སྟེ། སྐུ་ཞབས། ཁྱེད་རང་གིས་གང་བཤད་པ་དེ་དངོས་
གནས་བདེན་པ་རེད། ང་ཚོའི་ལས་ཀ་དེ་བཤན་པའི་ལས་ཀ་རེད། དེར་བརྟེན་
ཕྱོགས་དེའི་ཐད་ནས་བཤད་ན། མི་ངན་སྤྲང་འཁྱམ་གྱི་ཉེན་རྟོག་པའི་འགོ་བ་དེ་
དང་མཉམ་དུ་འདུག་རྒྱུ་ཡང་སྡིག་པ་མི་དགེ་བ་ཞིག་རེད། ང་མི་དེ་ལ་བརྟེན་ནས་
མི་དགེ་བའི་བྱ་བ་སྒྲུབ་དགོས་པའི་སྐྱོན་དང་ནོར་འཁྲུལ་རྣམས་ངས་བརྗོད་མི་ཐུབ་
པ་ཞིག་རེད། ཡིན་ནའང་ང་ཡུན་རིང་པོར་གཏན་ནས་འདུག་གི་མིན། ལོ་ཁ་
ཤས་ཀྱི་རྗེས་ལངས་རང་གི་བུ་མོའིགཉེན་སྒྲིག་གི་འགྲོ་སོང་རྒྱ་ཆེན་པོ་དེའི་རིན་འབབ་
ཆེད་དུ་འདང་ངེས་ཀྱི་སྒོར་མོ་ཞིག་བསགས་ནས། དེ་རྗེས་ང་དང་ངའི་བཟའ་ཟླ་
གཉིས་ཀྱིས་ཝ་ར་ཎཱ་སིའི་ནང་ནས་ཆོས་ཀྱི་མི་ཚེ་བསྐྱལ་ནས་ངལ་གསོ་རྒྱག་ཐུབ་པའི་
རེ་བ་བྱེད་བཞིན་ཡོད། ང་བྱ་བ་འདིའི་རིགས་ལ་ཐང་ཆད་ཅིང་ཡི་མུག་གི་འདུག
མཚམས་མཚམས་སུ་ངའི་སེམས་ལ། ང་རང་ཉིད་ཀྱིས་རང་ཉིད་ཀྱི་སྐེ་ལ་དཔྱང་
-426—

ཐག་བསྐོན་ནས་བྱ་བ་མཐའ་དག་མཇུག་བསྒྲིལ་བར་བྱ་རྒྱུའིབསམ་བློ་ཡང་འཁོར་
ཡོང་གི་འདུག གང་ལྟར་ཡང་ཁྱེད་ཀྱིས་དེ་རིང་དགོང་མོ་གང་ཞིག་ཏུ་སྡོད་རྩིས་
བྱེད་ཀྱིན་ཡོད་དམ། ག་རེ་བྱས་ནས་ང་མཉམ་དུ་དགོང་ཟས་ཟོས་ནས་འདིར་ཉལ་
རྒྱུ་མིན་ནམ། ངས་ཁྱོད་ལ་ཟུར་དུ་ཉལ་ས་ཞིག་གྲ་སྒྲིག་བྱེད་ཆོག དེར་བརྟེན་
ཁྱོད་ཀྱིས་མི་ངན་ཐ་ཤལ་དེའི་གྲིབ་གཟུགས་ཙམ་ལ་ཡང་གཏན་ནས་འཕྲེད་བརྒལ་
བྱེད་དགོས་རྒྱུ་མ་རེད། ཅེས་སྨྲས།
གྷོ་ར་ལ་ནམ་རྒྱུན་གྱི་ཚད་ལས་ཀྱང་བརྒལ་བའི་ཞེན་ཆགས་ཀྱི་སྤྲོ་དགའ་
ཞིག་རྒྱས། ལྷག་པར་དུ་ཁོ་ལ་སེམས་སྐྱོ་ཞིང་ཡི་མུག་པའི་ཉི་མ་ཧྲིལ་པོ་དེ་ལ།
བཟའ་བཏུང་ཤིན་ཏུ་ཉུང་ཉུང་ཞིག་མ་གཏོགས་རག་མེད་ནའང་ཁོའི་ལུས་པོའི་
ནང་ཡོངས་རྫོགས་ལ་འཁོན་སེམས་ཀྱི་མེ་ལྕེ་རབ་ཏུ་འབར་བཞིན་ཡོད་པར་བརྟེན།
ཁོ་སྟབས་བདེ་བོ་བྱས་ནས་བྱ་བ་གང་ཞིག་གི་ཆེད་དུ་ཡང་དེར་འདུག་མ་ཐུབ།
དེར་བརྟེན་ཁོ་རང་ཉིད་ཀྱིས་རང་ཉིད་ལ་ཁག་འདོགས་བྱས་ཏེ། ང་ལ་ས་ཆ་
གཞན་ཞིག་ཏུ་ལས་ཀ་ཞིག་ཡོད་ཅེས་སྨྲས།
མཱ་དྷོ་ཡིས། དེས་ན་ངས་ཁྱོད་ལ་མ་མཐའ་ཡང་གློག་གཞུ་ལག་འཁྱེར་
ཞིག་གི་རོགས་རམ་བྱེད་ཆོག་པ་གྱིས། ཞེས་སྨྲས།
འོན་ཀྱང་གྷོ་ར་ཡིས་དེ་ལ་ལན་གང་ཡང་མ་བརྒྱབས་པར་མགྱོགས་པོར་
ཕྱི་ལ་ཐོན། ནམ་ཞིག་མཱ་དྷོ་ཁང་པའི་ནང་དུ་ཚུར་ལོག་པའི་སྐབས་སུ་ཁོས་ཉེན་
རྟོག་པའི་འགོ་བ་དེ་ལ། མི་དེ་ཏུན་ཏུན་ཕར་སོང་ནས་ང་ཚོ་ལ་མིང་སྨྲོས་སྐྱོན་
བརྗོད་བྱེད་ངེས་པ་ཞིག་རེད། གྲོགས་པོ་རྙིང་པ། གལ་ཏེ་ང་ཁྱོད་ཡིན་པའི་
དབང་དུ་བཏང་ན། ངས་ཏན་ཏན་མི་ཞིག་སྔ་ས་ནས་ས་གནས་ཁྲིམས་དཔོན་
·427-

གྱི་ས་ལ་གཏོང་ས་རེད། ཅེས་བཤད།
ཉེན་རྟོག་པའི་འགོ་བ་དེས། ག་རེའི་ཆེད་དུ། ཞེས་དྲིས།
མཱ་དྷོ་ཡིས། ཁོ་ལ་སྔོན་བརྡ་གཏོང་རྒྱུ་ཁོ་ནའི་ཆེད་དུ་སྟེ། འདིར་ས་ཆ
ཆེ་གེ་མོ་ཞིག་ནས་ཡོང་བའི་མི་ལོ་གཞོན་ཞིག་གིས་ཁྱེད་རང་གི་ཁ་མཆུའི་གྱོད་
གཞི་ཐོག་ལ་དཔང་པོ་ཞིག་འཚོལ་ཞིབ་བྱེད་རྒྱུའི་འབད་བརྩོན་བྱེད་ཀྱིན་འདུག་
ཅེས་ཁོ་ལ་ལན་ཞིག་སྤྲད་ན། ཅེས་བསམ་འཆར་བཏོན།། །།

རྔ་བ་ཆོས་གྲགས། ཕྱི་ལོ་༡༩༧༠ ལོར་མདོ་སྨད་རྔ་བ་རུ་སྐྱེས། སློབ་
ཆུང་ནས་སློབ་འབྲིང་ལོ་རིམ་གཉིས་པ་བར་དུ་རྒྱ་ཡིག་སློབ་གྲྭ་ཞིག་ཏུ་
ཕྱིན། དེ་རྗེས་རྔ་བའི་སྒོ་མང་དགོན་གྱི་ཆོས་སྒོར་ཞུགས་ཏེ་བོད་ཡིག་
འབྲི་ཀློག་གི་འགོ་བཙུགས། སྔ་རྗེས་སུ་སྒོ་མང་སྒར་དགའ་ལྡན་བསླབ་
གསུམ་ཟུང་འཇུག་བདེ་ཆེན་གླིང་དང་བླ་བྲང་བཀྲ་ཤིས་འཁྱིལ་སོགས་
ནས་ནང་དོན་རིག་པ་གཙོ་བོར་གྱུར་པའི་ཐོག་བོད་རང་གི་རིག་གནས་
ཆེ་ཕྲ་ཀུན་ལ་སྦྱངས། ༡༩༩༠ ལོར་རྒྱ་གར་དུ་སླེབས། སྔ་རྗེས་སུ་རྩེ་
རྣམ་རྒྱལ་གྲྭ་ཚང་དང༌། དཔལ་ལྡན་འབྲས་དཀར་སྤུངས་པ་གཉིས་ནས་
མཚན་ཉིད་རིག་པའི་གཞུང་ལུགས་དང་རྒྱུད་སྡེ་ཆོས་སྤྱོད་སོགས་ལ་
ལོ་བཅུའི་རིང་སློབ་གཉེར་བྱས་ཤིང༌། ཞོར་ལ་ལེགས་སྦྱར་དང་དབྱིན་
ཇི་གཉིས་ལ་ཅུང་ཟད་སྦྱངས། ལོ་དེ་དག་གི་སློབ་སྦྱོང་གི་བར་གསེང་
སོགས་སུ་<< དམར་ཆུང་སྙིང་གི་འཕར་ལྡིང >> དང་།
<< གཡག་རོག་ཞོལ་ཆེན་ཁྲོས་པའི་ཧར་སྒྲ >> << སྒྲུང་
རྩོམ་སྙིང་ཁྲག་ཁོལ་བའི་རྦ་རླབས་>> གསུམ་པར་སྐྲུན་བྱས།
༡༩༩༩ ལོར་ལྡི་ལིར་དབྱིན་ཇིའི་མཐོ་སློབ་ཅིག་ནས་
ལོ་འཁོར་གསུམ་ལ་དབྱིན་ཇི་དང༌། ལེགས་སྦྱར། ཧིན་དྷི་སོགས་ལ་
ཆེད་མངགས་སུ་སྦྱངས། ༢༠༠༢ ལོར་<< ཆེས་མཐའ་མཇུག་
གི་གསང་བ་>> ཞེས་པའི་དེབ་དེ་བོད་བསྒྱུར་བྱས་ཏེ་པར་དུ་བསྐྲུན།
དེ་རྗེས་<< གྷོ་ར་>> སྒྱུར་འགོ་བརྩམས་ཏེ་༢༠༠༤ ལ་
མཇུག་གྲུབ།།

༄༅།། གྲོང་ཁྱེར་ཀ་ལི་ཀ་ཏ་དེ། ཧིན་དྷུ་དང་ཁ་ཆེ། བྷ་རཱ་མོ་དང་ཡི་ཤུ། རང་ཚུགས་དང་
གཞན་བརྟེན། རྒྱལ་ཞེན་དང་མགོ་འདོགས་སོགས་ཀྱི་བསམ་བློའི་ཁྱད་པར་གྱིས་དུམ་བུ་དུ་མར་གྱུར་ལ་
ཉེ་བའི་ཚེ། རང་ཉིད་རྒྱ་གར་བ་གཙང་མར་རློམ་པའི་གྷོ་ར་ཡིས། རྒྱ་གར་གྱི་ལ་རྒྱ་དང་གཅིག་སྒྲིལ་གྱི་
ཆེད་དུ། དྲང་ཚུགས་ཀྱི་གོམ་སྟབས་སྤོས་ཤིང༌། རྩོད་པའི་ང་རོ་བསྒྲགས། ཐ་ན་ཧིན་དྷུའི་གོམས་སྲོལ་
ཕྲ་མོ་ཚུན་ནས་གཅེས་འཛིན་བྱེད་འདོད་ཀྱི་གྷོ་རས། སྒང་གཤོང་མི་སྙོམ་པའི་སྤྱི་ཚོགས་དང་བཙོན་ཁང་།
གཤིས་སྤྱོད་མི་གཅིག་པའི་མི་སྣ་མང་པོར་འཕྲད་རྗེས་ཀྱི་མཐའ་སྣེ་དེ་ནས། རང་ཉིད་ཀྱི་ཁྲག་རྩའི་ནང་
རྒྱ་གར་བའི་ཁྲག་རྒྱུན་བཞུར་གྱིན་མེད་པ་རྟོགས་ཀྱང་། ཁོ་རང་རྒྱ་གར་བ་མིན་སྙམ་པའི་འདུ་ཤེས་མ་
སྐྱེས། མཐའ་མཇུག་ཏུ། གྷོ་རས་གྲི་དངོ་ལྟ་བུའི་གཡང་གཟར་བརྒྱུད་དེ། རང་གི་མཐར་ཐུག་གི་ལམ་
ཆེན་ཏེ། ཆགས་སྡང་གི་སད་སེར་དང་ཕྱོགས་རིས་ཀྱི་ན་བུན་མེད་པའི་གནས་དེར་བརྩེ་དུང་གི་མེ་
ཏོག་འཐུ་བཞིན་བསྐྱོད།
གྲོགས་པོ་དང་དགྲ་བོ། ཕྲག་དོག་དང་བརྩེ་དུང་། གཞན་ཟེར་དང་མྱོང་རྟོགས། བགྲོ་
གླེང་དང་ཚིག་འཁྲི། རིས་ཡོད་དང་རིས་མེད་བཅས་ཀྱི་ཐད་དུ། དེབ་འདིས་བྱུང་རིམ་སྟབས་བདེ་ལ་
ཚགས་དམ་པ་ཞིག་གི་ལམ་ནས་ཁྱེད་ལ་མྱོང་རྟོགས་ཆེས་ཟབ་མོ་ཞིག་སྐྱེ་འཇུག་པར་ངེས་ལ། དེ་འདྲའི་
མྱོང་རྟོགས་དེ། རྒྱ་གར་གྱི་ཆབ་སྲིད་དང་ཆོས་ལུགས། རིག་གཞུང་བཅས་པའི་ཁ་ཕྱོགས་ཀྱི་ཐད་དུ་ཐེ་
གོར་གྱི་སྙིང་དབུས་ནས་གདམས་པའི་མན་ངག་ཟབ་མོ་ཞིག་ཡིན་པར་ཀུ ན་གྱིས་གླེང་།
སྒྲུང་རྩོམ་འདི་ནི་ཐེ་གོར་གྱི་སྒྲུང་རིང་བཅུ་གཉིས་ཡོད་པའི་ནང་ནས་བརྩམས་རིམ་ཨང་ལྔ་
པ་དང་རིང་ཤོས་དེ་ཡིན་ལ། བྷང་ག་ལའི་རྩོམ་རིག་གི་འཕེལ་རྒྱས་མཚོན་པའི་ལམ་རྟགས་ཤིག་ཀྱང་
ཡིན། དེབ་འདིའི་ནང་ཕྱོགས་ཞེན་སྤངས་ནས་འཇིག་རྟེན་གྱི་སྤུན་ཉེའི་འདུ་ཤེས་བསྐྲུན་དགོས་པ་དང༌།
རྒྱལ་ཞེན་རིང་ལུགས་དོར་ཏེ་རྒྱལ་སྤྱིའི་རིང་ལུགས་སུ་བསྒྱུར་དགོས་པ། ཧིན་དྷུ་དང་ཁ་ཆེ་སོགས་ཆོས་
ལུགས་བྱེ་བྲག་པའི་འཐེན་འཁྱེར་དོར་ཏེ། འགྲོ་བ་མིའི་སྤྱི་ཆོས་ཁྱབ་སྤེལ་དགོས་པའི་ཆེ་གོན་གྱི་དགོངས་
པ་གསལ་བར་མཚོན་པར་ངོས་འཛིན་བྱེད།། །།
ISBN 81-902269-0-8
9 788190226905

